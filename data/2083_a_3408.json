{
    "1": "\nNăravuri românești texte de atitudine \nPrecizare \nTextele din această cărţulie au fost publicate (în perioada 2003-2006) ca varii luări de poziţie (și eseuri de mentalitate) în principal în revista 22 (căreia îi mulţumesc pentru găzduire și empatie), dar și în Cotidianul, România liberă, Suplimentul de cultură sau revista Cuvântul Două dintre texte au fost publicate deja în volumele dedicate României, pe care le-am realizat împreună cu studenţii mei de la Jurnalism (în principal) și Litere, semnate în formula Ruxandra Cesereanu & Co (este vorba despre Made in Romania Subculturi urbane la sfârșit de secol XX și început de secol XXI și România înghesuită Ipostaze ale ghetoizării în comunism și postcomunism – ambele volume au fost publicate de Editura Limes din Cluj-Napoca, în 2005 și 2006) Iar un alt text despre Securitate a fost deja publicat în lucrarea Gulagul în conștiinţa românească Memorialistica și literatura închisorilor și lagărelor comuniste (Editura Polirom, Iași, 2005) – îl reiau aici, pentru a rediscuta chestiunea explozivă a Securităţii în contextul necesităţii legii lustraţiei și a afacerii Dosariada",
    "2": " „Năravurile românești” din această carte au oarecare legătură și cu apetitul meu pamfletar materializat în Imaginarul violent al românilor (Editura Humanitas, București, 2003), dar și cu volumul coordonat de mine, în 2006, la Institutul Cultural Român, care nu întîmplător intitulat T(z)ara noastră Stereotipii și prejudecăţi Este vorba, prin urmare, despre o lucrare ce continuă nuanţe, disecţii ori chestiuni rămase nesoluţionate pe alocuri sau nespuse în cărţile mai sus amintite, în funcţie de turnura politică și socială luată de România în ultimii ani Modesta mea speranţă este că intervenţiile (din textele de atitudine) au contribuit și ele, într-o măsură cât de mică, la luarea unor decizii importante cum ar fi, poate, constituirea Comisiei prezidenţiale pentru analiza dictaturii comuniste RC \n\nI Afacerea Dosariada și alte chestiuni \nHarakiri: cazul românesc \nCercetătorii străini par să fie, uneori, mai interesaţi de istoria României (și răsucelile ei) decât analiștii autohtoni",
    "3": " Lucrul acesta nu se întâmplă neapărat fiindcă românii ar fi indiferenţi la ţara lor, ci întrucât, pentru străini, România este îndeajuns de mult o ţară extravagantă, curioasă, chiar dacă blamabilă nu arareori O analiză pertinentă asupra României moderne și mai ales asupra României postcomuniste oferă cartea lui Tom Gallagher Furtul unei naţiuni România de la comunism încoace (Editura Humanitas, București, 2004, traducere de Mihai Elin, Delia Răzdolescu, Horia Barna), lucrarea fiind binevenită ca documentare și informaţie, chiar dacă nu este neapărat inovatoare Cel mai interesant capitol este cel introductiv, pentru că pune destule probleme ardente, care pot stârni varii reacţii din partea cititorilor români Una dintre ideile directoare este aceea că nu străinii au fost cei care au distorsionat România, ci malformarea a fost internă, declanșând o implozie Comunismul, de pildă, constată Tom Gallagher, a intensificat răul românesc, dar nu el l-a creat „Tumoarea” românească nu ţine nici măcar de inculcarea fanariotismului de-a lungul timpului și nici de înrădăcinarea acestuia, ci de altceva",
    "4": " Acest altceva își propune cercetătorul britanic să îl decamufleze, din păcate doar în capitolul introductiv, adică într-un spaţiu limitat Viciile românești ar fi astfel următoarele (ele nu sunt înșirate ca mărgele pe aţă, ci doar sugerate și intuite): suspiciunea, labilitatea, corupţia cronică („elita cleptocrată”, cum o numește inspirat autorul, fiind o caracteristică a tuturor regimurilor politice care s-au perindat în spaţiul românesc), rivalitatea internă (Gallagher nu utilizează pentru ultimul defect termenul fratricid, dar cred că acesta ar fi cuvântul adecvat) Cercetătorul britanic mai constată un fapt îngrijorător: românii au fost adeseori (de-a lungul istoriei lor) apţi să fie agresaţi de propriii lor conducători, acceptând această agresiune ca pe un dat (spre deosebire de alte naţii, precum ungurii sau polonezii), iar sentimentul civic a fost, de aceea, mereu firav Sub dictatura comunistă, în care statul ajunsese un Leviatan, ţara s-a șubrezit, devenind înapoiată, fisurată, colapsată Căderea comunismului a produs doar o „democraţie de faţadă”, promovată de Ion Iliescu și echipa sa",
    "5": " Această democraţie-paravan s-a menţinut multă vreme, făcând din România o ţară handicapată Spre norocul nostru, analiza lui Tom Gallagher se oprește la anul 2004: ce se petrece în România din 2005 încoace vedem cu ochii noștri și comparăm (este mai bine, mai rău?) Întrucât cartea lui Gallagher ridică îndeajuns de multe probleme care ar trebui să ne pună pe gânduri, mă întreb de ce această lucrare nu este (sau este prea puţin) comentată? Stârnește ea în sufletul românilor o anumită culpabilitate? Îi lasă indiferenţi? Surprinzător de problematicul capitol introductiv al cărţii sale pune pe tapet chestiuni care au obsedat destui analiști români, de la Eminescu și Caragiale (publiciști) la Cioran sau Patapievici, de pildă (ca să parcurg, simbolic, mai bine de un veac) Eminescu era fanatizat în a percepe o Românie desangvinizată de corupţia liberalilor (inamicii săi politici, la vremea respectivă) și a grecilor (inamicii săi etnici; pe locul al doilea aflându-se evreii), văzând în corpul matriotic doar „bube” și „răni”",
    "6": " România, ca „mumă glorioasă și blândă”, era cloroformizată din cauza veneticilor Și pentru Caragiale, trupul românesc era unul „bubos” politic sau chiar un „cadavru sângerând”, fie din cauza veneticilor, fie din cauze interne (Caragiale nu era obsedat doar de culpa străinilor, chiar dacă aceasta este adeseori pomenită) În articolul intitulat Rărunchii naţiunii, Caragiale propune o soluţie insolită: harakiri – România fiind proiectată în ipostaza unui bărbat care, ca să se cureţe și purifice, trebuie să-și spintece burta pentru a extrage „puroiul” și „lăturile” din sine Să fie acest gest singurul capabil să igienizeze România actuală? Oare acest lucru ar fi trebuit, de pildă, să îl facă CNSAS la nivelul naţiei, dacă ar fi funcţionat firesc și sanificator? Oare acest lucru trebuie să îl facă strategia anticorupţie propusă de regimul Băsescu? Rămâne de văzut \n\nCrize, crizism, vinovăţie \nDupă căderea comunismului, lucrurile nu au mers strună în România, ci s-au poticnit în fel și chip, atât la nivel politic, cât și social, economic, etic",
    "7": " Dar era previzibil să se întâmple așa Societatea era fisurată, ţara – fragilizată, mentalitatea – parţial robotizată De aceea, termenul postcomunism nu a fost utilizat de la început, din 1990, pentru că el era încă inadecvat A fost preferat termenul tranziţie, întrucât era mai puţin tensionat, conţinea chiar o formă de neutralitate și ambiguitate acceptabile pentru toată lumea: și pentru comuniști, și pentru anticomuniști, și pentru apolitici, și pentru cei care habar n-aveau ce se întâmpla în și cu ţara lor Mentalul colectiv românesc a înregistrat, în schimb, un alt termen care, chiar dacă nu a fost pronunţat ca atare, a funcţionat la nivel invizibil: acela de criză Dacă prăbușirea comunismului decapitase criza absolută de sistem materializată de regimul Ceaușescu (și înaintea acestuia, de regimul Gheorghiu-Dej), postceaușismul (mai degrabă decât postcomunismul) a adus în vizor o criză acceptabilă, normală, produsă de debusolarea tranziţiei, la toate nivelurile",
    "8": " Totuși, nu neapărat ingurgitabilă Anul 1990 a fost emblematic în acest sens, plin de tensiuni, discordii, ranchiune, frustrări, fratricide etc, dar și de ironie jucăușă, fantezie, solidaritate, stări de graţie – un an foarte interesat de studiat, cred, de istorici, politologi, psihologi, psihanaliști, jurnaliști (spun aceasta fiindcă eu însămi l-am cercetat cu asupra de măsură, considerându-l definitoriu pentru mentalitatea românească) Sindromul crizismului a apărut odată cu prestaţia lamentabilă a proaspătului regim Iliescu, marcat de sechele totalitare și de înălţarea în rang a noului organism politic, Frontul Salvării Naţionale De-a lungul destul de mulţilor ani care au trecut de la căderea comunismului în România, crizele s-au manifestat constant (chiar dacă au avut și un caracter aleatoriu) Iată câteva dintre ele, la mari distanţe de timp unele de altele (selecţionate din mai multe sfere – politică, socială, morală): psihoza „teroriștilor” din decembrie 1989, procesul-mascaradă al cuplului Ceaușescu, pre-mineriadele din ianuarie și februarie 1990, înfruntările româno-maghiare din martie 1990, evacuarea brutală și programatică a ultimilor „golani” din Piaţa Universităţii la 13 iunie 1990 și mimarea de către autorităţi a unei lovituri de stat, mineriada din 14-15 iunie; tensiunile dintre Biserica Ortodoxă și cea Greco-Catolică (soldată, în anumite cazuri, cu molestări fizice), mineriada din septembrie 1991, cazul Berevoiești (care concretiza activitatea prestată încă de fosta Securitate și după prăbușirea oficială a comunismului); mineriada din 1999, scandalurile din CNSAS, corupţia generalizată la nivelul autorităţilor și instituţiilor publice, scandalurile din cadrul Bisericii Ortodoxe Române legate de homosexualitate, tragedia de la Mihăilești, criza ziariștilor ostatici în Irak, cazul călugăriţei torturate la Tanacu, afacerea Dosariada",
    "9": " Au existat foarte puţine momente de comuniune în acești ani: 1 ieșirea în stradă mai ales a tinerilor, în decembrie 1989, pentru a înfrunta regimul Ceaușescu, prin asumare sacrificială; 2 fenomenul Piaţa Universităţii, mai cu seamă în perioada aprilie-mai 1990, care a concretizat un fel de stare de graţie și o revoluţie spirituală, dar a unei minorităţi blamate de restul poporului, care nu a înţeles ce se întâmplă; 3 ceremonia funerară a lui Corneliu Coposu, omagiat simbolic de către aproape toţi românii, inclusiv de către foștii săi inamici politici; 4 vizita pontifului Ioan Paul al II-lea în România; parţial, poate, și intrarea României în NATO În rest, viaţa românească a fost încontinuu fărâmiţată de scandaluri, tensiuni, amăgiri, sărăcie, promiscuitate și minciună Cel mai dur an a fost însă 1990, întrucât românii erau analfabeţi în ceea ce privește democraţia (și nu numai) Confuzia și malentendu-ul erau stări generalizate, motiv pentru care manipularea putea fi realizată în cercuri concentrice, dacă Puterea avea interes în acest sens",
    "10": " Dacă morţii din decembrie 1989 au fost un gaj previzibil până la un punct (pentru că o revoluţie presupune și sânge, chiar dacă în cazul românesc rămân încă profund amendabile situaţiile de deces din și de după 22 decembrie, după fuga lui Ceaușescu, fiind vorba de o cifră mare: 942 de morţi și 2245 de răniţi, faţă de 162 de morţi și 1107 răniţi până în 22 decembrie), morţii mineriadei din iunie 1990 constituie o pată neagră, necicatrizată, dar aptă de a fi speculată: autorităţile române din 1990 au indicat cifra de 6 morţi; ziarul străin care a indicat cel mai mare număr de decese produse de mineriadă a fost La Repubblica – 21 de morţi (și 650 de răniţi) Estimările mele indică însă o cifră și mai mare, dacă sunt puși la socoteală și cei care au decedat în urma maltratării lor de către poliţiști, foști membri ai Securităţii și mineri: în jur de 40 de morţi (și peste 1",
    "11": "000 de răniţi) Societatea românească se află și actualmente în criză morală, atât timp cât, la mai bine de 15 ani de la decembrie 1989 și de la mineriada din iunie 1990, provocatorii și autorii respectivelor decese nu vor fi aduși în faţa justiţiei și pedepsiţi (măcar simbolic) Dacă pentru decembrie 1989 lucrurile sunt ceva mai limpezi, căci există ordine scrise și documente pe baza cărora cei vinovaţi ar putea fi incriminaţi, în privinţa zilelor de 13-15 iunie 1990 lucrurile sunt confuze, chiar dacă șarada lor poate fi totuși dezlegată Dacă există voinţă în acest sens: la nivel politic și la nivelul justiţiei; nu în ultimul rând, la nivelul conștiinţei poporului român, cât va fi fiind ea Vinovăţia autorităţilor din iunie 1990 poate fi decalată după cum urmează: au existat eminenţe cenușii (la vremea respectivă, președintele Ion Iliescu și alţi politicieni din jurul său, precum și lideri din Serviciul Român de Informaţii și din Poliţie, dar și alţii, de pildă veșnic controversatul Gelu Voican-Voiculescu), au existat executanţii conștienţi (poliţiștii și anchetatorii care torturau în lagărul de la Măgurele, de pildă, care arestau abuziv și maltratau încă din timpul arestării) și executanţii manipulaţi (minerii – primitivi, instinctuali, mulţi dintre ei neștiind de fapt de ce au invadat capitala, cu excepţia lui Miron Cozma și a altor lideri sindicali)",
    "12": " Nu în ultimul rând au existat bucureștenii care au maltratat la repezeală alţi bucureșteni, dacă aceștia erau bănuiţi a fi „golani”, legionari, studenţi, intelectuali Pentru cei din urmă nu există posibilitatea de a fi aduși în faţa justiţiei – rămâne doar propria lor conștiinţă, în caz că o mai au Filmul Piaţa Universităţii 1990, realizat de Sorin Ilieșiu, Stere Gulea și Vivi Drăgan-Vasile, a înregistrat pe peliculă figurile a o serie de bucureștence înminunate de sosirea în trombă barbară a minerilor aplaudaţi cu entuziasm Nici minerii nu vor putea fi inculpaţi altfel decât prin liderii lor care i-au adus la București, aţâţându-i împotriva presupușilor destabilizatori ai ordinii feseniste și iliesciste Dar ceilalţi pot fi inculpaţi Dacă există conștiinţă morală, rectitudine, dorinţă de adevăr și încă multe altele \n\nPloșniţa \nTitlul acestui text pornește, firește, de la piesa de teatru a comunistului entuziast – și mai apoi dezamăgitul de comunism – Vladimir Maiakovski, cel care, nemairezistând în faţa imaginii negre concrete a totalitarismului comunist, a ales să se sinucidă",
    "13": " Dar tâlcul acestor rânduri este doar contextual legat de Maiakovski Să dăm însă poetului exaltat și mai apoi dezamăgit de comunism ceea ce este al lui, iar vremurilor noastre de acum să le dăm ceea ce merită Nu cu multă vreme în urmă, în cadrul unui seminar la Facultatea de Litere din Cluj-Napoca am analizat piesa Ploșniţa de Maiakovski Numisem ca moderatoare a seminarului o studentă inteligentă și serioasă, pe a cărei prestaţie mizam Or, în primele zece minute am rămas stupefiată când respectiva studentă a început să laude așa-numitele virtuţi ale comunismului: egalitatea între oameni, accesul săracilor la progres, remunerarea după muncă, spaţii de muncă și de locuit asigurate de stat etc Nu am întrerupt-o imediat, întrucât am vrut să văd cum va coagula teoria ei Într-adevăr, studenta respectivă a teoretizat un presupus comunism bun (care ţinea de utopie și de patos revoluţionar) și un comunism rău, concretizat prin represiune brutală (închisori, lagăre)",
    "14": " Ea nu știa exact ce este acela Gulag; știa doar că, în România, regimul comunist se prăbușise deoarece reprezentase un comunism „rău”; dar asta nu însemna că nu era posibil să existe un comunism „bun”, măcar în teorie, dacă în practică nu se putea – cam așa gândea studenta mea Majoritatea colegelor ei erau, în mod pasiv, de acord cu ea, doar o voce sau două protestând la adresa spuselor moderatoarei Recunosc acum că prestaţia insolită a studentei mele m-a luat prin surprindere, neînchipuindu-mi că o piesă pamfletară de tip antiutopie, precum Ploșniţa, ar putea fi înţeleasă ca o apologie a regimului bolșevic Mi se părea evidentă, în textul lui Maiakovski (un Maiakovski eretic și rebel împotriva regimului pe care îl girase, la începuturile sale, inclusiv din punct de vedere artistic), acuza de societate castratoare, violatoare și, nu în ultimul rând, lobotomizatoare la adresa Rusiei sovietice",
    "15": " „Ploșniţele” lui Maiakovski erau: mai întâi gângania propriu-zisă (ploșniţa normalis, proiectată ca fiind mai puţin periculoasă decât omul-ploșniţă), apoi pesonajul Prisâpkin (proletar pe cale să devină om nou, însă doritor să-și uite originea, spălarea creierului fiind stopată în cazul său printr-un incendiu mortificator; resuscitat în viitor, el este perceput de creierele spălate ale regimului totalitar perfecţionat ca fiind burta-verdis vulgaris); dar Ploșniţa era mai ales uriașul Imperiu Sovietic (și Partidul unic), ce se înmulţise parazitar, vampirizând umanitatea Acest sens exact și limpede (chiar dacă metaforic ori simbolic formulat în piesa lui Maiakovski) era bătător la ochi Și totuși el nu fusese priceput astfel – ba chiar fusese pervertit în sens procomunist, în lectura naivă a moderatoarei Pentru a lămuri situaţia, le-am întrebat pe studentele mele ce era, ce a fost, ce este comunismul Nu am primit un răspuns adecvat sau inteligibil Le-am întrebat atunci ce s-a întâmplat în România în decembrie 1989",
    "16": " A căzut Ceaușescu și comunismul, mi s-a răspuns Din manualele de istorie studentele mele nu reţinuseră mare lucru, ci repere minimale Știau că în decembrie 1989 avusese loc o revoluţie și că regimul comunist se prăbușise, dar nu aveau date ample și exacte Nu cunoșteau ce se întâmplase în respectiva revoluţie, dar ar fi fost interesate, la o adică, să afle Curiozitatea lor era pasivă, deocamdată, dar putea fi activizată Nu era nevoie de nici o formă de captatio benevolentiae: pur și simplu studentele mele erau ignorante, chiar dacă nu neapărat indiferente Nimeni nu le explicase lucrurile pe îndelete și în mod adecvat Din necunoaștere se născuse, prin urmare, eroarea de a cataloga piesa Ploșniţa (demistificatoare la adresa comunismului) drept o pledoarie pentru comunism Ce paradox! În decembrie 2004, am fost frapată când, pe stradă, am auzit conversaţia a trei adolescenţi (cu vârste între 13 și 14 ani)",
    "17": " „Iar îl vor da la televizor pe împușcatu’ ăla”, a spus unul dintre ei „Care împușcat?”, l-a chestionat un altul „ăla nu știu cum îl cheamă ceva cu… escu!” Al treilea adolescent a încercat să înţeleagă despre cine este vorba și, până la urmă, a emis și a propus numele lui Ceaușescu, după ce l-a stâlcit de câteva ori Cei trei adolescenţi erau născuţi după 1989 și, iată, nu mai știau nici măcar numele dictatorului român care își terorizase, prin neostalinismul său ardent, poporul Cele relatate anterior sunt doar două exemple din pricina cărora consider că este necesară în România condamnarea comunismului; iar aceasta trebuie făcută nu oricum, ci mai ales de către autorităţile statului Nimeni nu pretinde mânie, inflamare ori acte jignitoare într-o asemenea condamnare publică Să sperăm că vremurile demascărilor au trecut! Condamnarea comunismului este un gest moral, nu punitiv; un gest sanificator, nu născut din frustrare, ranchiună, răzbunare",
    "18": " Este, însă, mai ales un gest logic Generaţiile tinere de acum și cele ce vor veni au nevoie de o asemenea limpezire a istoriei României \n\nEtică și/sau cultură – ce trebuie făcut cu ele, azi? \n\nÎn 21 decembrie 2004, la Cluj-Napoca, centrul orașului, acolo unde se deschisese focul în urmă cu cincisprezece ani, era aproape pustiu M-am aflat în fosta Piaţă a Libertăţii la exact ora în care se trăsese în urmă cu ani: 1520 Târâsem după mine o fostă studentă, acum prietenă, care îmi cunoștea metehnele etice Eram abătută și destul de înnegurată Un domn însingurat ne privea cu atenţie M-am gândit că ar putea avea legătură cu cei care muriseră împușcaţi acolo în urmă cu cincisprezece ani Așa și era: domnul respectiv era (fusese) prieten cu unul dintre cei foarte curajoși care ieșiseră în stradă să protesteze, fusese rănit și, câţiva ani mai târziu, se sinucisese: Călin Nemeș",
    "19": " Prietenul său din 2004 fuma însingurat o ţigară Cum sărmana lumânare pe care o adusesem se tot stingea din pricina vântului și frigului, domnul respectiv a înţeles în cele din urmă pentru ce ne aflam acolo și ne-a ajutat să ţinem lumânarea aprinsă Deși eram străini, dialogul nostru a constituit o formă de împărtășanie: înţelesul era acela că doar memoria noastră, a celor trei persoane care ne aflam în Piaţa Libertăţii în acel moment, exact pentru comemorarea orei 1520, mai era aptă să funcţioneze în acea clipă Mi-a fost rușine, din pricina indiferenţei care devenise compactă și masivă în cei din jur, în trecători Mi-a fost rușine că nu mai era nimeni acolo care să-și aducă aminte Priveam chipurile trecătorilor ca pe niște papirusuri franjurate de griji, ambiţii și neputinţe Și mi-am tot frământat mintea întrebându-mă ce s-ar putea face pentru cei morţi și pentru cei vii la un loc",
    "20": " Pancarte uriașe cu chipurile eroilor în centrul orașului, pe muzica unui recviem? În nici un caz discursuri În nici un caz oficialităţi Mă gândeam cum aș putea să-i mobilizez pe cei foarte tineri, pentru că mai ales aceștia nu mai aveau memorie Ori poate nu au avut-o niciodată O spun cu autoironie: poate că la aniversarea a douăzeci de ani de la decembrie 1989 îmi va veni o idee ingenioasă pe care să o pot pune în practică \n*** \nDacă ar fi să-mi privesc formarea intelectuală printr-un ochean, scotocind prin ultimii mei douăzeci și cinci de ani de viaţă, s-ar cuveni să recunosc că în adolescenţă și în prima tinereţe am fost atinsă de câteva modele, adică de paradigme culturale emise de un individ sau de un grup, propunând corpusuri de idei cu putere de răsfrângere În diferite intervale și etape ale educaţiei mele intelectuale, bucăţi din Mircea Eliade, Cioran sau Eugen Ionescu au constituit mozaicuri paradigmatice, la fel Cercul literar de la Sibiu ori solitarul Adrian Marino",
    "21": " Școala de la Păltiniș a avut un impact pedagogic asupra mea (întrucât în acest spirit m-a crescut tatăl meu) pentru relaţia vie dintre maestru și ucenicii săi, deoarece multă vreme mi-am căutat eu însămi un maestru (pe care nu l-am găsit niciodată), drept care mereu i-am invidiat pe „jucătorii cu mărgele de sticlă” pentru șansa lor, a tuturor, atât a maestrului, cât și a ucenicilor, de a se fi găsit și de a se fi împărtășit unii din alţii Mai târziu, Ioan Petru Culianu a bântuit ca un fel de cometă prin căutările mele intelectuale Echinoxismul și revista Echinox au avut o importanţă matriceală în ceea ce mă privește, în anii ’80; poezia optzecistă românească m-a stimulat și ea în sensul asimilării unei noi paradigme culturale Recapitulând deci: viabilitatea unor modele depinde nu doar de corpusurile de idei pe care le reprezintă, ci și de structura interioară a receptorilor, a celor asupra cărora se mizează ca impact prin modelul respectiv",
    "22": " \n* * * \nCa infrastructură intelectuală, nici o carte nu m-a ajutat atât de mult să mă dezvolt, în adolescenţă și în prima mea tinereţe, precum Structurile antropologice ale imaginarului de Gilbert Durand și, apoi, Structura liricii moderne de Hugo Friedrich: prin intermediul acestor cărţi am priceput reţelele de neuroni din cultură Am înţeles felul de a aborda o creaţie în sens oarecum fenomenologic Astăzi nu mai cred neapărat în modele culturale, nici în indivizi-cheie pentru o cultură, ci în grupuri (omogene sau eterogene) de intelectuali care dezbat idei într-o agora privată: poate de aceea acord o șansă Centrului de Cercetare a Imaginarului, Phantasma, din Cluj-Napoca În adolescenţa și tinereţea mea am acumulat cultură în calupuri uriașe și din pricini înrudite cu previzibilul complex al intelectualului care făcea parte dintr-o cultură mică Astăzi un astfel de termen mi se pare a fi un clișeu, dar acum douăzeci de ani el era funcţionabil",
    "23": " Ce era cultura mare pe atunci? Cultura franceză, italiană, spaniolă, germană, rusă, engleză… La sfârșitul secolului XX și începutul secolului XXI, culturile mici sunt văzute ca exotice și provocatoare – și poate că astfel de calităţi extravagante ar putea propulsa și cultura română… Înainte de decembrie 1989, mai descoperisem un model de cunoaștere care mă fascina (dar nu cred că îl pot numi model intelectual, pentru că nu doresc să-l reduc la o formulă rigidă, fiind vorba de mult mai mult decât atât): modelul șamanic Nu vreau să dezvolt însă această idee, pentru că o consider ca ţinând de intimitatea mea psihică Modelul șamanic m-a bântuit în anii de maturitate, iar dacă am renunţat la el am făcut-o silit, fiindcă viaţa mea socială și meseriile pe care le practic nu mi-au îngăduit să stărui asupră-i Dar nădăjduiesc să pot reveni cândva la el, și chiar să-l aplic",
    "24": " \n*** \nDupă decembrie 1989 am descoperit că modelele culturale nu mă mai satisfac neapărat – mi se par perisabile și uneori zadarnic-orgolioase, structura mea interioară îndreptându-se spre altceva: modelele etice Așa s-a născut empatia mea pentru Alexandr Soljeniţân și pentru Paul Goma, la începutul anilor ’90 ai secolului trecut Respectul meu pentru Monica Lovinescu, vocea arhetipală de la „Europa Liberă” Admiraţia mea pentru luptătorii anticomuniști din munţi și pentru figura câtorva foști deţinuţi și foste deţinute politice (Ion Ioanid, de pildă) Astfel de modele etice au primit cu timpul coloratura unor cruciaţi ai vremurilor noastre: cruciaţi pământești, nu urieșești, nici sfinţi Oameni din carne și oase (inclusiv cu defecte), nu idoli Am descoperit apoi oameni cu care m-am simţit înrudită moral, fiindcă au încercat să construiască instituţii și paradigme de recuperare a memoriei românilor: am aflat-o pe Ana Blandiana și Romulus Rusan (constructori spirituali ai Memorialului de la Sighet)",
    "25": " Am fost tulburată de pamfletele dureroase legate de România din Politicele lui H-R Patapievici (volumul a avut impact asupră-mi prin scrisorile incisive despre ţara mea și prin mărturia atingătoare despre noaptea de 21 decembrie 1989, în care protestatarii anticomuniști au fost maltrataţi și batjocoriţi de forţele de represiune) Nu statura intelectuală sau culturală a celor pe care i-am pomenit mai sus am împărtășit-o, ci sensul etic de recuperare a memoriei, pe care îl aveam în comun Vreau să-l amintesc în mod aparte și pe istoricul Marius Oprea, unul dintre cei mai curajoși oameni din România, în demersul său de scotocire a adevărului în cazul istoriei recente Deocamdată opţiunea mea o constituie modelele etice și nu cele culturale Cultura nu îmi mai folosește astăzi ca formare, o respir deja de prea multă vreme, m-am obișnuit cu ea și nu mai am nici o surpriză, este o piele uzată; apoi mă consider un intelectual solitar, nu rareori incompatibil cu „ismele” la modă lansate pe piaţă",
    "26": " România argotică și coruptă de azi nu cred că poate fi salvată neapărat prin cultură, ci prin sensuri morale; în ce mă privește, nu caut să mai găsesc o estetică românească, ci o etică Cearta intelectualilor (atunci când are loc așa ceva) mi se pare desuetă: intelectualii au înţepenit în ideile lor fixe și în bătăliile lor conceptuale Mă interesează, în schimb, cruciada interioară a românilor În caz că ea mai este posibilă și nu a pierit de tot Nu știu ce va aduce viitorul și nu pot să profeţesc nimic \n*** \nLucreţia Jurj a fost femeie-partizan timp de patru ani în Munţii Apuseni (1950-1954) și apoi deţinută politică vreme de zece ani (1954-1964) Am invitat-o mereu la cursurile mele despre Gulagul românesc, pentru că era nu doar o povestitoare remarcabilă, cu o simplitate delicioasă, dar și un om generos și senin, în ciuda suferinţelor prin care trecuse",
    "27": " Pentru studenţii mei (cei care frecventează cursul despre Gulagul românesc) a fost mană cerească un astfel de mărturisitor care nu se manifesta acrit și aspru ori arţăgos, ci cald și înţelegător La ceva vreme după ce am cunoscut-o pe Lucreţia (o numesc astfel, simplu, pe nume, nu din lipsă de respect, ci din tandreţe), am înţeles norocul care mi se ivise în cale, acela de a întâlni o femeie-cruciat Adevărat, nu era bătăioasă, nu era aspră, nu era o războinică făţișă, dar era în carne și oase o femeie-cruciat în toată legea Iar eu căutasem ani la rând o femeie-cruciat, fără să știu că aveam să o găsesc în această formulă neobișnuită Lucreţia Jurj a murit în toamna anului 2004 Știam că va muri cândva, pentru că știam de boala care o măcina încă de la ieșirea din Gulag Dar numai după moartea ei am înţeles cât de profund am pierdut-o pe femeia-cruciat",
    "28": " Pentru că, pierzând-o pe ea, am pierdut martora și mărturisitoarea cea mai potrivită pentru studenţii mei Pe cine ar putea să le mai aduc de acum înainte, nu știu Căci nici un alt fost deţinut politic nu are dulceaţa curată a felului de a fi al Lucreţiei și candoarea ei plină de o seninătate covârșitoare Odihnească-se sufletul ei în pace Împreună cu doamna Daniela Ţăranu (fiica profesorului universitar clujean Nicolae Mărgineanu – fost deţinut politic vreme de 16 ani –, protectoarea cursului meu despre Gulagul românesc, cea care în fiecare an găsește sponsori pentru excursia de documentare, cu 50 de studenţi, la închisoarea Gherla și la Memorialul de la Sighet) o pomenesc adeseori și chiar o visez \n*** \nMajoritatea scriitorilor bucureșteni de astăzi (mai bine de 50% dintre ei, vreau să spun) sunt dispreţuitori faţă de scriitorii din provincie În cel mai bun caz, manifestă indiferenţă",
    "29": " Nu îi interesează provincia decât în măsura în care aceasta ar putea fi un aliat sau, mai bine zis, un vasal al Capitalei (mă refer la domeniul literaturii, după cum am precizat deja) Scriitorii bucureșteni (majoritatea lor, dar nu toţi) manifestă o formă de nesimţire nativă faţă de tot ce nu ţine de Capitală Nu reacţionează pozitiv la provincie decât rareori, când este vorba despre un scriitor mult prea bine cotat pentru a fi ignorat sau în cazuri de vogă, snobisme ori amiciţii generaţioniste Nici scriitorul din provincie nu reprezintă neapărat o mostră de delicateţe De obicei, el lingușește scriitorimea bucureșteană sau o sufocă în petiţii, cerinţe, solicitări, pisălogeli Apelează la diferite tactici de captatio benevolentiae, indiferent dacă acestea funcţionează sau nu Pentru că, orice s-ar spune, jocurile literare se fac la București, oricâte sfori s-ar trage în provincie (și sfori se trag destule și acolo)",
    "30": " Micile premii din nordul, vestul și estul ţării nu vor reuși niciodată să egaleze marele premii sudice din Capitală În mod ciudat însă, scriitorii bucureșteni nu mai manifestă obișnuitul lor dispreţ faţă de foști provinciali adoptaţi de București și bucureștenizaţi Nu există, din punctul acesta de vedere, vreun vizibil complex al bastardului, care să fie pus pe tapet Faptul este cu atât mai ciudat cu cât respectivii foști provinciali nu renunţă neapărat la aerul lor pitoresc non-bucureștean, ci în anumite cazuri chiar îl cultivă cu obstinaţie Nesimţirii native a scriitorului bucureștean îi corespunde astfel lingușeala scriitorului provincial – dar nici una, nici cealaltă nu intră în coliziune cu felul de a fi al provincialului bucureștenizat Doar cel din urmă este acceptat de ambele părţi, întru totul, pentru că este o punte Din fericire, există destule excepţii care nu intră nici în categoria scriitorului bucureștean dispreţuitor (ori chiar grobian), nici în aceea a scriitorului provincial lingușitor, pisălog și vasal",
    "31": " \n*** \nÎn perioada dintre alegerile parlamentare și cele prezidenţiale din 2004, studenţii mei (de la Jurnalism și Litere) mi-au precizat destul de ritos că, în cazul în care nu va fi ales un președinte democratic, au de gând să plece definitiv din România, în semn de protest (și asta nu ca să-i imite pe americanii care au plecat în Canada după realegerea președintelui Bush) Ultimatumul lor era radical și mânios Nu m-a uimit radicalitatea, dar mi-a atras atenţia mânia lor Așa se face că, în decursul celor două săptămâni am încercat aproape mereu în timpul cursurilor (fie că erau legate de Analiza discursului politic, fie că priveau Teatrul secolului XX) să îi conving să nu plece din ţară, să rămână aici și chiar să intre în politică, dacă vor să împrospăteze ceva în sărmana Românie Cum argumentaţia mea avea nevoie de modele, am început o dificilă discuţie pe tema modelor etice în România",
    "32": " Studenţii mei de la Jurnalism au vibrat la această idee, în schimb cei de la Litere au fost mai sceptici, dovedindu-se sensibili mai degrabă faţă de ideea modelelor culturale Cu obstinaţie însă, discursul meu a revenit doar la modelele etice Construcţia mea, în acest sens, s-a întors în timp și le-a propus modelul etic al luptătorilor anticomuniști din munţii României (în perioada 1945-1960, când această luptă de gherilă în miniatură a fost destul de pregnantă) Dacă jurnaliștii în formare au prizat acest model, filologii au strâmbat din nas sau au rămas în expectativă Numărul partizanilor anticomuniști li se părea a fi ridicol de mic, iar mișcarea lor defensivă (și nu ofensivă) – lipsită de însemnătate Luptătorii anticomuniști erau văzuţi de filologi ca niște utopici nesăbuiţi și chiar caraghioși Recunosc că m-am simţit ofensată de o asemenea percepţie injustă Am luat atunci argumentaţia de la capăt, pas cu pas, și am început o construcţie narativă a luptei de gherilă (atât cât a fost ea) a partizanilor anticomuniști români",
    "33": " Prin epicizare, explicaţiile mele au convins ceva mai mult, așa încât, în finalul discursului meu, filologii au părut să fie mai dornici „să înghită” un asemenea model etic Și atunci unul dintre studenţi mi-a făcut o propunere ciudată: Dacă tot ne-aţi convins, până și pe noi – mi-a spus el –, de ce nu încercaţi să scrieţi un roman de popularizare a figurii luptătorului anticomunist, un text construit după reţeta unui best-seller (Umberto Eco adaptat à la roumaine), astfel încât un asemenea text să pătrundă în mentalul românesc definitiv și să ia amploarea unui model etic? \n*** \nPropunerea făcută mie de unul dintre studenţii de la Litere de a scrie un best-seller despre partizanii români anticomuniști, care luptaseră în munţi în perioada stalinistă, dar și după, m-a luat prin surprindere Obsesia de a le oferi modele etice studenţilor mei poate că se întorsese prea mult în timp",
    "34": " Făcusem acest lucru, întrucât doream să le ofer imaginea limpede a unor războinici în carne și oase, nu a unor samurai simbolici Era esenţial faptul că în făptura partizanilor anticomuniști din munţi se aflau amestecate nuanţe de samurai, cruciaţi și asceţi Aceste trei componente erau cruciale pentru coerenţa unui model etic Mai exact pentru impetuozitatea și consistenţa unui asemenea model Cum am spus, însă, poate că mă întorsesem prea mult în timp Nu era necesar să ajung până în anii ’50-’60, pentru că aveam la îndemână mina de aur reprezentată de cei care ieșiseră în stradă să protesteze cu mâinile goale împotriva regimului Ceaușescu și a comunismului, în decembrie 1989 Majoritatea tineri, cu un curaj nebun și simţământul că nu mai au ce pierde și că trebuie să facă ceva pentru o schimbare radicală Or, poate că aș fi putut propune un model etic din fenomenul „Piaţa Universităţii 1990”, în perioada sa de glorie, adică în luna mai 1990, când ironia și ludicul hâtru au atins apogeul critic la adresa regimului Iliescu",
    "35": " De fapt, dacă mă gândesc bine, conștiinţa mea morală a devenit foarte limpede după ce eu însămi am stat două zile în Piaţa Universităţii și am văzut ce se întâmpla acolo, am ascultat discursurile, am îngenuncheat în amurg, pentru rugăciunea finală, am cântat șlagărele „golanilor” Acolo am înţeles consistenţa unui etos creat ca dublu al revoluţiei române Ca studenţii mei să înţeleagă cât de cât fenomenul „Piaţa Universităţii 1990” era (este) necesar să le proiectez întotdeauna filmul documentar realizat de Stere Gulea, Vivi Drăgan-Vasile și Sorin Ilieșiu Altfel nu înţelegeau mai nimic În timp ce atunci când începeam să povestesc despre luptătorii anticomuniști, prin epicizare, efectul era vizibil imediat Desigur, știam că participanţii la fenomenul „Piaţa Universităţii 1990” erau tot un fel de partizani anticomuniști întârziaţi Atâta doar că nu mai luptau în munţi, nu mai aveau arme, ci ironie și umor Dar nici ironia, nici umorul nu i-au scutit de maltratări, arestări și batjocură",
    "36": " Poate că povestea fenomenului „Piaţa Universităţii 1990” ar merita și ea să constituie subiectul unui roman (best-seller!) care să pătrundă în mentalul românesc! Dar cine să se încumete să o scrie? \n\nProclamaţia de la Timișoara și legea lustraţiei \nLa 11 martie 1990 a fost lansată public Proclamaţia de la Timișoara, documentul civic și politic cel mai important din 1990, după epuizarea revoluţiei din decembrie 1989 (eminenţa cenușie a documentului a fost scriitorul George Șerban și Societatea „Timișoara”) Întrucât revoluţia fusese confiscată printr-o camuflată lovitură de stat care avusese loc în după-amiaza și seara zilei de 22 decembrie 1989, Proclamaţia de la Timișoara urmărea o întoarcere la originile revoluţiei și mai ales la sensul ei profund anticomunist Denigrată de puternicii zilei (Frontul Salvării Naţionale și echipa condusă de Ion Iliescu) și răstălmăcită în fel și chip (printre alte acuze absurde era aceea că documentul solicita… autonomia Banatului), Proclamaţia deranja prin toate cele 13 puncte ale sale, dar mai ales prin punctul 8, care propunea soluţia lustraţiei, pentru concretizarea unei purificări etice (cu miză politică) la nivelul întregii Românii",
    "37": " Textul Proclamaţiei completa, la nivel oficial, pamfletul la adresa celor compromiși în timpul regimului comunist, intitulat Apel către lichele, semnat de filosoful Gabriel Liiceanu, care fusese redactat și prezentat public imediat după revoluţie Nu voi reda în detaliu cele 13 puncte ale Proclamaţiei de la Timișoara, ci voi spune doar că documentul viza o „deșteptare a României” nu numai din punct de vedere politic, ci și economic și mai ales spiritual Era apoi nu în ultimul rând un document împotriva „spălării creierului” care izbutise în România De aceea, nu a fost de mirare (ci întru totul logic) că Proclamaţia de la Timișoara a devenit textul-program al manifestaţiei-maraton din Piaţa Universităţii (22 aprilie – 13 iunie 1990), al cărei scop l-a constituit tocmai crearea unei conștiinţe naţionale în vederea unor alegeri nemanipulate, în care comuniștii (criptosau neocomuniști, cum li se spunea) să nu mai aibă câștig de cauză",
    "38": " Nu în ultimul rând, Proclamaţia de la Timișoara avea ca scop manifest reeuropenizarea României, efort de pionierat remarcabil, așa cum îl privim astăzi, la 15 ani de la consumarea istoriei, când politicienii autohtoni poartă bătălii de imagine tocmai pentru a demonstra că fiecare dintre ei muncește din greu pentru integrarea europeană a ţării Cum punctul 8 al Proclamaţiei a fost mărul discordiei între puternicii zilei și protestatarii anticomuniști din Piaţa Universităţii, mi se pare firesc să citez partea cea mai consistentă a lui, dar și punctul 7, pe care îl consider la fel de important (cititorul este rugat să treacă cu vederea patetismul firesc al unui asemenea text încărcat emoţional la momentul respectiv și, deci, cu riscurile inerente ale unor inexactităţi – vezi ideea de genocid): 7 Timișoara a pornit Revoluţia împotriva întregului regim comunist și a întregii sale nomenclaturi și nicidecum pentru a servi ca prilej de ascensiune politică unui grup de disidenţi anticeaușiști din interiorul PCR-ului",
    "39": " Prezenţa acestora în fruntea ţării face moartea eroilor de la Timișoara zadarnică I-am fi acceptat poate în urmă cu zece ani, dacă la Congresul al XII-lea al partidului s-ar fi alăturat lui Constantin Pârvulescu și ar fi răsturnat clanul dictatorial Dar n-au făcut-o, deși aveau și prilejul, și funcţii importante, care le acordau prerogative Dimpotrivă, unii chiar au ascultat de ordinul dictatorului de a-l huli pe disident Lașitatea lor din 1979 ne-a costat încă zece ani de dictatură, cei mai grei din toată perioada, plus un genocid dureros 8 Ca o consecinţă a punctului anterior, propunem ca legea electorală să interzică pentru primele trei legislaturi consecutive dreptul la candidatură, pe orice listă, al foștilor activiști comuniști și al foștilor ofiţeri de Securitate Prezenţa lor în viaţa politică a ţării este principala sursă a tensiunilor și suspiciunilor care frământă astăzi societatea românească Până la stabilizarea situaţiei și reconcilierea naţională, absenţa lor din viaţa publică este absolut necesară",
    "40": " Cerem, de asemenea, ca în legea electorală să se treacă un paragraf special care să interzică foștilor activiști comuniști candidatura la funcţia de președinte al ţării Președintele României trebuie să fie unul dintre simbolurile despărţirii noastre de comunism A fi fost membru de partid nu este o vină Știm cu toţii în ce măsură era condiţionată viaţa individului, de la realizarea profesională până la primirea unei locuinţe, de carnetul roșu și ce consecinţe grave atrăgea predarea lui Activiștii au fost însă acei oameni care și-au abandonat profesiile pentru a sluji partidul comunist și a beneficia de privilegiile materiale deosebite oferite de acesta Un om care a făcut o asemenea alegere nu prezintă garanţiile morale pe care trebuie să le ofere un Președinte ș…ţ \nSe cuvine precizat că nu doar punctele 7 și 8, ci întreaga Proclamaţie constituie un text foarte lucid din punct de vedere politic, cu scopul de a dejuca tocmai manipularea la ordinea zilei din perioada imediat următoare revoluţiei din decembrie 1989",
    "41": " Proclamaţia avea apoi un caracter pragmatic și limpede (propunea, de pildă, un model după care să se desfășoare privatizarea) Coerenţa și promptitudinea documentului făceau din el un program concret pentru noua societate românească Proclamaţia avea, în mod firesc și previzibil, și un caracter justiţiar, însă doar în sens normativ; nu se miza în nici un caz pe „ţapi ispășitori”, ci doar pe un stâlp simbolic al infamiei George Șerban (dar și alţii) introduce o nuanţă esenţială în definiţia Proclamaţiei de la Timișoara și, implicit, a revoluţiei din decembrie 1989 (atât cât a fost ea), vorbind despre o revoluţie spirituală ulterioară (dependentă de revoluţia din stradă din decembrie 1989), care a început în primăvara anului 1990, prin redactarea și răspândirea Proclamaţiei, considerată a fi documentul (întârziat doar temporal) spiritual, moral și ideologic al revoluţiei din decembrie 1989 Ce ar mai fi de spus ar fi faptul că variante ale punctului 8 din Proclamaţia de la Timișoara au fost aplicate, după căderea comunismului, în ţări precum Cehia ori Polonia, dar nu în România",
    "42": " Pentru pasionaţii de ucronii, Proclamaţia este și astăzi un document ispititor într-un sens anume: ne putem întreba cum ar fi arătat o Românie fără Ion Iliescu în rol de președinte, o Românie în care Ion Iliescu ar fi putut candida la președinţie sau la altă funcţie înaltă în stat doar în anul 2000, dacă ar fi fost adoptat punctul 8 al Proclamaţiei de la Timișoara? \n\nGolania după 15 ani \nLa 22 aprilie 1990, în Piaţa Universităţii din București lua naștere un miting-maraton de protest împotriva echipei de neocomuniști care se instalase la putere imediat după revoluţia din decembrie 1989 Maratonul avea să dureze până în zorii zilei de 13 iunie, când ultimii protestatari au fost evacuaţi în mod violent și abuziv Textul care se dovedise a fi Constituţia simbolică a maratonului de protest era Proclamaţia de la Timișoara, acesta fiind motivul pentru care în Piaţa Universităţii s-a strigat mai întâi „Proclamaţia de la Timișoara, lege pentru toată ţara!”, „Apel din Timișoara, trezește, Doamne, ţara!”, „16-22, cine-a tras în noi?”, „Iliescu pentru noi este Ceaușescu II!”, „Ceaușescu nu fi trist, Iliescu-i comunist!”, „Adevărata emanaţie a Revoluţiei – Proclamaţia de la Timișoara!” etc",
    "43": " Aceste sloganuri și multe altele incriminau lipsa de voinţă a noii Puteri de a descoperi cine a acţionat violent împotriva demonstranţilor din decembrie 1989, lipsa de apetenţă etică a președintelui interimar Ion Iliescu, fost aparatcik comunist, și continuitatea dintre regimurile Ceaușescu și Iliescu Dar s-au strigat ardent și lozinci din decembrie 1989, precum „Libertate te iubim, ori învingem, ori murim!”, „Nu plecăm acasă, morţii nu ne lasă!”, „Vom muri și vom fi liberi!” Refrenul care a făcut carieră în „Piaţa Universităţii 1990” a fost însă altul: „Mai bine haimana, decât trădător,/ Mai bine golan, decât dictator,/ Mai bine huligan decât activist,/ Mai bine mort decât comunist!” Ce se reclama, de fapt, în Piaţa Universităţii? Mai întâi nevoia de purificare morală a românilor Dar mai erau clamate și chestiuni pragmatice precum: asigurarea liberei circulaţii a informaţiilor în mass-media; autorizarea unor posturi independente de radio și televiziune; încetarea presiunilor asupra mass-media; numirea unui civil ca ministru de Interne; trimiterea în judecată a militarilor din Ministerul de Interne și din Ministerul Apărării Naţionale care au participat la represiunea din decembrie 1989; adoptarea punctului 8 al Proclamaţiei de la Timișoara, adică obstrucţionarea foștilor membri ai nomenclaturii și foștilor securiști de a accede în straturile Puterii",
    "44": " Manifestaţia-maraton declanșase de fapt o a doua revoluţie, spirituală de data aceasta Acuzându-i pe protestatarii din Piaţa Universităţii că ar fi „golani” ori declarând că nu îi consideră reprezentativi pentru poporul român pe cei care au murit, la 21 decembrie 1989, pe baricada de la Universitate, susţinând că manifestanţii din Piaţa Universităţii sunt niște contrarevoluţionari, Ion Iliescu și echipa sa instalată la Putere vădeau dorinţa de a-i prezenta pe manifestanţii anticomuniști drept niște „bastarzi”, proiectându-i în sfera infracţională Cu alt prilej, Ion Iliescu avea să declare despre „golani” că stau „ca neghiobii în stradă”, sugerând că ar fi cazul să se încheie cu respectiva „comună primitivă” Președintele era extrem de iritat de contestarea sa morală, iar alergia lui s-a preschimbat treptat în mânie: soluţia găsită de el avea să fie lichidarea „comunei primitive” din Piaţa Universităţii Ofensa de „golani” adusă protestatarilor de către Ion Iliescu a fost preschimbată într-o decoraţie de merit – așa s-a născut Golania, Zona liberă de neocomunism și Kilometrul Zero, cum a mai fost ea numită",
    "45": " Anvergura Golaniei a depins de mulţimile care s-au adunat în Piaţa Universităţii, mai ales seara (uneori, aproape 100000 de participanţi), și de discursurile ţinute de la celebrul Balcon al Universităţii, discursuri aparţinând atât unor personalităţi, cât și multor anonimi care percepeau zona ca pe o agora ori chiar ca pe un parlament simbolic Verva Golaniei a fost spectaculoasă, întrucât participanţii făceau parte din diferite generaţii și aveau varii grade de cultură și instrucţie Ceea ce conta însă era comuniunea, iar „Imnul golanilor” era cât se poate de emblematic în acest sens („Noi de-aicea nu plecăm, nu plecăm acasă,/ Până nu vom câștiga libertatea noastră”) Piaţa Universităţii devenise o Zonă ecumenică, o matrice, dar și un spaţiu boem Se aflau acolo intelectualitatea de elită, studenţi, elevi, dar și ţărani, oameni simpli; iar la marginea Zonei – și o faună interlopă Golania devenise nu în ultimul rând un teatru caricatural la adresa comunismului",
    "46": " Ceea ce se petrecea acolo era un fel de happening de tip pamflet, dar și o fiesta a libertăţii de gândire și exprimare Ironia, atmosfera de satiră, hazul, veselia, ghidușia devin o caracteristică a manifestaţiei din Piaţa Universităţii În câteva seri, regizorul Nae Caranfil a parodiat, cu ajutorul manifestanţilor, mitinguri electorale ale Frontului Salvării Naţionale sau ale Partidului Comunist Român Erau vizibile și debordante umorul și persiflarea Acestea făceau din Golania un adevărat spectacol, iar pe alocuri, chiar o feerie și o sărbătoare Spaţiul Piaţa Universităţii devenise un soi de omphalos al Bucureștiului și al României, fiindcă aici era „pământ sfinţit” de morţii din decembrie 1989, cum declara un grevist al foamei În ciuda ironiei, exista, în același timp, o formă de sacru în Piaţa Universităţii: locul era perceput ca spaţiu sacrificial, ca un loc de veghe Se poate spune de aceea că Golania a concretizat și un fenomen religios aparte, „eretic” (cum îl percepeau autorităţile), ca altar laic împotriva neocomuniștilor ce se instalaseră la Putere",
    "47": " Nu în zadar Piaţa Universităţii a fost percepută de intelighenţie ca fiind Zona, o enclavă etică, sugerându-se sacralitatea și legitimitatea ei morală În centrul Zonei se află tocmai clădirea Universităţii, cetate a intelectualităţii, fortăreaţă a studenţilor, a minţilor libere, a creierelor nereeducate Ideea de fortăreaţă spirituală va fi cea care îi va leza pe poliţiști și mineri (în 13-15 iunie 1990), aceștia intuind gherila studenţilor (și protestatarilor anticomuniști, în general), nonconformismul gândirii lor, motiv pentru care Universitatea va fi nu doar asediată, ci vandalizată Mai cu seamă ideea de universitate era cea pe care securiștii și minerii simţeau nevoia să o pedepsească Spiritual vorbind, fenomenul „Piaţa Universităţii 1990” poate fi înţeles și prin intermediul nonviolenţei și pasivităţii active; Golania materializase o experienţă aparte a libertăţii care avea efect transfigurator În Zonă coagulase o formă de comuniune specială Buricul Bucureștiului părea să fie atins de un har, de o energie spirituală, în sensul în care fenomenul „Piaţa Universităţii” era, cum am spus deja, o concretizare a unei a doua revoluţii, spirituală",
    "48": " Pătrunderea în spaţiul Kilometrului Zero avea funcţia unui botez simbolic Nu știu cât din toate aceste explicaţii și interpretări mai pot fi asumate ori înţelese astăzi de către cei care nu au fost niciodată în „Piaţa Universităţii 1990”, fie pentru că nu au dorit sau nu au putut să se afle acolo (mă refer la cei din provincie), fie fiindcă erau prea tineri (mă gândesc, de pildă, chiar la studenţii mei de la Cluj) De aceea mi s-ar părea necesară o proiecţie publică a filmului Piaţa Universităţii, chiar în spaţiul fostei Golanii, la diferite intervale de timp, în perioada 22 aprilie – 13 iunie 2005 Rămâne de văzut dacă propunerea mea este realizabilă și mai ales dacă există aplecarea actualelor autorităţi de a o materializa \n\nRevoluţie, metarevoluţie, pararevoluţie \nNu voi relua aici cei aproape patruzeci de termeni prin care a fost descalificată de către analiști, martori și mulţi alţi raisonneuri revoluţia din decembrie 1989, privită din diferite unghiuri care o dezavantajau (am realizat deja un asemenea Tabel Mendeleev în lucrarea mea de istoriografie – Decembrie ’89",
    "49": " Deconstrucţia unei revoluţii, 2004), ci doar voi reaminti că majoritatea verdictelor pe care le-au primit evenimentele din decembrie 1989 (din perspectiva dezamăgiţilor) au fost peiorative și ofensatoare faţă de curajul unei minorităţi care, totuși, ieșise în stradă cu mâinile goale și protestase (în măsura posibilităţilor și a contextului) împotriva unui regim abuziv, sangvinar, dictatorial și lipsit de scrupule Dacă ar fi fost posibil să avem documentare ample legate de răzvrătiţii timișoreni (și „comuna” lor insurecţională din 16-20 decembrie 1989) sau de „frumoșii nebuni” bucureșteni din Piaţa Universităţii (în 21 decembrie 1989), poate că astăzi cei foarte tineri ar fi înţeles mai bine cum au stat lucrurile, de ce cuvântul erou nu este inadecvat, de ce a doua parte a lunii decembrie a fiecărui an are și o coloratură îndoliată, pe lângă cea firesc sărbătorească Dar elevii și poate chiar o parte dintre studenţii de astăzi nu mai știu exact ce s-a petrecut în decembrie 1989: acceptă cuvântul revoluţie (între ghilimele sau fără ele), acceptă și ideea unei lovituri de stat ulterioare, văd, poate, în figura politică a lui Ion Iliescu un uzurpator odios al unei mișcări anticomuniste preluate din mers și reciclată în altceva, dar nu mai mult de atât",
    "50": " Pentru că lipsește filmul interior al revoluţiei: protestatarii de odinioară s-au blazat ori au îmbătrânit, plictisindu-se și ei să tot explice cum s-au petrecut lucrurile atunci Au rămas să verbalizeze demagogii, profitorii și speculativii Și, poate, cu jumătate de gură, pentru că au devenit mortificaţi și împietriţi, rudele celor care au pierit atunci și a căror rană nu are cum să se închidă vreodată Amoralul Sergiu Nicolaescu nu a transpus nici el evenimentele de atunci în ceva credibil: filmul său, 15, este o cacealma și aduce pe ecran multă impostură; totuși, voit (lucid) sau nu, filmul blamatului regizor conţine violenţa evenimentelor din decembrie 1989, de care astăzi se face abstracţie Revoluţia anticomunistă din România a fost extrem de brutală la nivelul felului în care a fost reprimată în prima etapă, când regimul comunist încă nu se prăbușise; a însemnat carne și sânge, bucăţi de creier risipite pe asfalt și pe ziduri, trupuri sfârtecate, trupuri arse la crematoriu… De acest lucru se face abstracţie astăzi, ca și cum acei morţi schilodiţi, acele trupuri dezintegrate din pricina violenţei nu ar fi existat, ca și cum revoluţia și reprimarea ei ar fi fost abstracte",
    "51": " Ceea ce se înţelege prea puţin astăzi este ideea concretă de supliciu și felul în care el a fost comis în decembrie 1989 Oricât de crudă ar fi o reconstituire istorică a filmului evenimentelor, ceea ce ar trebui să priceapă și să aprofundeze cei tineri ar fi tocmai mutilările și martirajul produse atunci Vătămarea, rănirea, schilodirea trupurilor celor revoltaţi (până la lichidare) – acesta a fost scopul celor care au poruncit reprimarea din decembrie 1989 și a celor care au și practicat respectiva reprimare, mai mult sau mai puţin zelos Memoria acestui supliciu este ceea ce ar trebui să ne facă în fiecare decembrie, înainte de sărbătoarea Crăciunului, să ne recuperăm istoria recentă și să stăruim asupra ei Nu de simboluri este neapărată nevoie (cei tineri s-au cam săturat de așa ceva, oricum), ci de o memorie palpabilă a ceea ce s-a petrecut în decembrie 1989",
    "52": " Din păcate, manualele de istorie sunt lacunare din acest punct de vedere, iar cuvântul revoluţie nu sensibilizează nici el, ci mai degrabă este receptat ca un clișeu lingvistic specific românesc în postcomunism (dar valabil și pentru comunism, impus fiind de „limba de lemn”) Un rol special în sensibilizarea legată de revoluţia din decembrie 1989, după consumarea acesteia și după o minimă decantare a evenimentelor și a semnificaţiei lor, l-au avut Proclamaţia de la Timișoara și fenomenul „Piaţa Universităţii 1990”: dar acestea nu au avut ecoul necesar la nivelul conștiinţei colective românești, ci, dimpotrivă, atât Proclamaţia, cât și maratonul protestatar din Piaţa Universităţii au fost marginalizate și minimalizate de majoritatea populaţiei Iar astăzi recuperarea acestor două momente marcante pentru ideea de revoluţie interioară (care continua revoluţia exterioară din decembrie 1989, revoluţia din stradă) este extrem de dificil de realizat În ce mă privește, m-am bucurat că studenţii mei participanţi la cursul „Analiza discursului politic” au reacţionat pregnant emoţional la filmul Piaţa Universităţii, fiind vizibil tulburaţi atunci când l-am proiectat",
    "53": " Iar în anii în care am avut la dispoziţie și frânturi documentare despre decembrie 1989, interesul a fost la fel de mare Dar cu asemenea fărâmituri, recuperarea istoriei recente nu se rezolvă decât fragmentar și incomplet Atunci când m-am documentat pentru și am scris Decembrie ’89 Deconstrucţia unei revoluţii am fost frapată de mulţimea și varietatea maltratărilor la care au fost supuși arestaţii din 16-21 decembrie 1989, la Timișoara, și din 21 decembrie, la București S-ar putea scrie o carte întreagă pe această temă, întrucât mărturiile sunt abundente și detaliate, în câteva cazuri (dar las în seama unui alt virtual analist să realizeze o astfel de lucrare) Miliţienii, securiștii, anchetatorii (chiar dacă nu toţi) au practicat schingiuiri colerice și sălbatice, semn că aparatul de represiune din România comunistă nu sublimase deloc violenţa din vremea lui Gheorghe Gheorghiu-Dej (primul dictator comunist), ci rămăsese fidel acelorași metode brutale, staliniste, ale Securităţii",
    "54": " Victimelor li se inculca ideea că vor fi oricum lichidate prin împușcare și că maltratarea este doar o fază preliminară Iar atmosfera verbală era intenţionat vulgară și grobiană, tocmai pentru a-i intimida și umili pe protestatarii arestaţi Multe decese au avut loc în urma acestor schingiuiri, iar cei care le-au comis au rămas anonimi și nepedepsiţi Cazurile răniţilor presupuși a fi în afara oricărui pericol, dar care totuși au decedat în condiţii neelucidate nici până astăzi, pun pe tapet o altă chestiune: că uciderea din culpă și moartea erau percepute, în decembrie 1989, ca niște lucruri comune, la fel indiferenţa sau pasivitatea în faţa unui individ maltratat care, la o adică, putea fi lăsat să moară, pentru că era nevoie de victime justificative sau, dimpotrivă, pentru că un mort un plus sau în minus oricum nu mai conta Un analist sau revoluţionar de la Timișoara spunea, într-una din cărţile de mărturie asupra „comunei” insurecţionale din capitala Banatului, că nu toate victimele revoluţiei din decembrie 1989 au și fost eroi",
    "55": " Că au existat destule victime întâmplătoare, care au murit din greșeală, fără să-și fi asumat un protest ori o reacţie critică la adresa regimului comunist din România Cu siguranţă, lucrurile au stat și astfel: dar termenul erou nu este valabil doar la nivel de vizibilitate a protestului; există un conţinut etic mult mai profund pe care l-a primit în decembrie 1989 Cei morţi din greșeală sunt ei mai puţin morţi și mai puţin eroi fiindcă nu au protestat, ci au decedat în urma unui glonte rătăcit? Ar fi cazul, oare, să facem o clasificare a victimelor în eroi voluntari și eroi involuntari? Vălmășagul revoluţiei din decembrie 1989 este dificil de decelat, dar o clasificare a eroilor după astfel de criterii ar risca să fie profund amorală și să amărască și mai tare gustul lăsat de uzurparea revoluţiei din decembrie de către grupuri de putere interesate de reformarea regimului Ceaușescu, și nu de căderea comunismului",
    "56": " Ce mai rămâne, deci, în urma revoluţiei din decembrie 1989, dincolo de ea, după ea și lângă ea? Pararevoluţia și metarevoluţia, cum s-ar spune Verdicte dure sau formule eliptice, ori, dimpotrivă, exaltări edulcorate, mulţi morţi (peste o mie) și răniţi (peste trei mii), câţiva sinucigași de după revoluţie, familii mortificate, morminte fanate sau, dimpotrivă, încă bine îngrijite, fotografii, discursuri politice în preajma Crăciunului, rugăciuni ritualice, lacrimi și lumânări aprinse oficial sau individual, o memorie înghesuită și limitată (împestriţată cu boabe de neghină), dar mai cu seamă uitarea ce se așterne peste orice fel de eveniment istoric atunci când un popor nu are conștiinţa renașterii sale – sau când lasă această conștiinţă să se ofilească și să se stingă Poate că revoluţia din decembrie 1989 a devenit orfană, de fapt \n\nMoartea unei călugăriţe \nMoartea în chinuri a călugăriţei Irina Cornici a suscitat pe bună dreptate tot soiul de reacţii în presă și o emotivitate aparte la nivelul mentalului colectiv românesc",
    "57": " Nu doar fiindcă este inimaginabil ca la începutul secolului XXI să avem de-a face cu un asemenea caz: o călugăriţă bolnavă psihic, martirizată chiar de către colegele ei de monahie și mai ales de către cel care ar fi trebuit să fie duhovnicul ei avizat și protector în viaţa călugărească Dar și fiindcă, așa cum s-a speculat mai cu seamă la postul Realitatea TV, România nu numai că nu se află încă în Europa, prin anumite tare ale sale, dar se dovedește a fi o ţară barbară, primitivă, cu reacţii brutale – o Românie medievală Discuţia prilejuită de moartea călugăriţei Irina Cornici trebuie purtată, însă, nu la nivelul imaginii de sine a românilor și României (întrucât ar fi exagerat), cât la nivelul a ceea ce este astăzi vocaţionalitatea, dacă se mai poate vorbi despre așa ceva, dacă termenul mai este adecvat Mai este deci vocaţia monahală (ori chiar preoţească) o realitate, astăzi? Cazurile descalificante din ultimul timp, într-o scanare destul de în profunzime, totuși, a peisajului religios românesc înclină să spună că nu: presa scoate la iveală (chiar dacă exagerează ori malformează, uneori) ipostaze preoţești vicioase, fanatisme, anacronisme, microdictaturi discreţionare, scandaluri legate de homosexualitate etc",
    "58": " Atât uman, cât și etic, toate acestea sunt sancţionabile; dar ele sunt sacţionabile mai ales la nivel teologic, și aici intervine discuţia despre vocaţionalitate, în zilele noastre Este evident că nu se mai poate vorbi în termeni tari, în sens absolut, despre vocaţionalitate, conceptul fiind relativizat Dar se poate vorbi despre oportunitate și contextualitate Tinerii care aleg să devină preoţi sau optează pentru monahie vor fi făcând acest lucru pentru că simt o chemare și o misie specială (procentul acestor nativi, ca să-i numesc astfel, poate că este de 50%, concluzionez eu într-o viziune optimistă); de altă parte însă, mare parte dintre ei optează pentru preoţie și monahism din oportunitate și întrucât contextul le permite așa ceva – s-ar putea vorbi inclusiv de o formă de mercenariat în opţiunea lor Multe mănăstiri de maici, de pildă, sunt populate cu fete tinere, sărace, orfane, pentru care mănăstirea a fost singura posibilitate de a avea hrană și un acoperiș deasupra capului",
    "59": " În anumite cazuri, voinţa joacă un rol esenţial: preoţia (mai puţin decât monahismul) este astăzi, în România, și o chestiune de imagine și putere, având în vedere că poporul român, chestionat adeseori în sondaje, își declara cu obstinaţie și majoritar încrederea în Biserică (BOR), mai exact în Biserica Naţională, cum este numită Biserica Ortodoxă De aceea se poate spune mai degrabă că șirul unor împrejurări și oportunităţi ori contexte face ca mulţi tineri să opteze pentru preoţie și monahism, nefiind vorba de vocaţia lor, ci de voinţa lor sau de călăuzirea lor de către rude, situaţie financiară, economică, socială etc Mizeria, nu în ultimul rând, poate împinge la astfel de opţiuni (mai ales în cazul monahismului) Apoi, oportunismul, mercenariatul etc De la căderea comunismului au existat dezamăgiri prilejuite nu doar de mărunţii slujbași ai credinţei, ci și de ierarhii lor Patriarhul României a fost contestat vehement imediat după prăbușirea regimului Ceaușescu, motiv pentru care s-a și retras o vreme, dar apoi a revenit fără sfială în fruntea Bisericii Ortodoxe, fiind creditat de subordonaţii săi",
    "60": " Nu a fost prezentată nici o scuză legată de prestaţia lamentabilă a patriarhului în vremea regimului Ceaușescu (mai ales în ultima parte a respectivului regim), când bisericile erau demolate cu asupra de măsură fără ca ierarhii să se opună și să protesteze Colaborarea lor cu regimul Ceaușescu a discreditat moral Biserica Ortodoxă; dar această stare de fapt este uitată astăzi Tot imediat după prăbușirea comunismului, un foarte cult, de altfel, și rafinat mitropolit a declarat că nu a avut vocaţia martiriului astfel încât să se opună regimului comunist Afirmaţia sa incendiară a provocat stupefacţie și repulsie Reamintesc, apoi, prestaţia ridicolă și grotescă a preotului Simion Tatu, în timpul primului regim Iliescu, în cadrul Parlamentului României: tocmai datorită caraghioslâcului său redundant, acesta a fost unul din caii de bătaie ai revistei Academia Caţavencu Acestea sunt doar câteva pilde prin care Biserica Ortodoxă s-a descalificat: nu în zadar, Mircea Dinescu, pamfleta hâtru, în revista sus-amintită pe tema „îngerilor sleiţi ai Patriarhiei” și „varieteurilor popești”",
    "61": " Istoria călugăriţei Irina Cornici și martiriul ei provocat de un monah și alte patru măicuţe șochează și pentru că problematizează chestiunea credinţei; desigur, în mod previzibil, preoţii au ţinut să se delimiteze de statutul monahal al lui Daniel Corogeanu, ba chiar au făcut o diferenţă structurală între calitatea de preot și aceea de monah Dar aceste distincţii nu au înlăturat norul de îndoieli ori indignarea produse de ceea ce s-a întâmplat la schitul din Tanacu Firește, însă, că nu ortodoxia trebuie să plătească pentru cazurile reprobabile puse pe tapet în ultimul timp Dar din ceea ce s-a întâmplat în cazul călugăriţei Irina Cornici și al preotului Daniel Corogeanu reiese cât se poate de clar, că nu prin vocaţie au ajuns cei doi la monahism Mai exact, că nici unul dintre ei nu avea chemare spre așa ceva: în primul caz, întrucât Irina Cornici era bolnavă psihic, iar în al doilea caz, întrucât nu fanatismul discreţionar (proiectat fantasmatic în abilităţi presupuse a fi exorcizatoare) este cel care clădește statura și structura unui călugăr",
    "62": " Ci cu totul altceva Desigur, fiind victima acestui martiriu repugnant la început de secol XXI, Irina Cornici nu are nici o culpă legată de absenţa vocaţiei sale pentru monahism Dar ierarhii care l-au creditat pe Daniel Corogeanu și i-au îngăduit să oficieze ca monah se află în culpă Și în culpă morală, și în culpă metafizică: întrucât presupusul slujbaș al lui Dumnezeu s-a dovedit a fi un torţionar (oricât de greu ar părea acest cuvânt, el reflectă exact ceea ce s-a întâmplat) și un psihopat Și mai incredibilă este inocenţa pe care o afișează Daniel Corogeanu: fanatismul său este cu atât mai periculos cu cât are capacitatea de a hipnotiza masele (și măicuţele din mănăstire) asemenea unui mic și întârziat Rasputin à la roumaine \n\nCerturi popești la nivel înalt \nDiscordia de la sfârșitul anului 2005 și începutul anului 2006 legată de păstrarea Mitropoliei Ardealului la Sibiu sau mutarea ei la Cluj-Napoca a scorojit și otrăvit imaginea Bisericii Ortodoxe Române, considerată, imediat după căderea regimului Ceaușescu, dar și în anii următori, a fi un factor de stabilitate și încredere în România postcomunistă, alături de instituţia Armatei",
    "63": " BOR a avut în postcomunsimul românesc o imagine prosperă și creditabilă, deși figura patriarhului Teoctist fusese invalidată, blamată și veștejită efemer din pricina compromisurilor făcute în timpul regimului ceaușist Nu intru în amănuntele motivaţiilor legate de mutarea Mitropoliei Ardealului la Cluj-Napoca sau de conservarea acesteia la Sibiu, întrucât fiecare dintre părţi și-a argumentat poziţia Dar discordia respectivă a arătat că BOR este o instituţie la fel de minată de orgolii, rivalităţi și intrigi precum orice altă instituţie românească Discordia a indicat că ierarhii ortodocși sunt și ei oameni supuși greșelilor, cu defecte, slăbiciuni, ambiguităţi, poate chiar ipocrizii – fapt nu neapărat inedit și ieșit din comun pentru carnavalul decăzut al României (fie ea comunistă sau postcomunistă) Tensionaţi din pricina imaginii șifonate a BOR, ierarhii au mizat cu chiu, cu vai pe un armistiţiu: se cuvine subliniat însă că nu eventuala nemulţumire ori dezamăgire a credincioșilor a catalizat armistiţiul cu pricina, ci tocmai dorinţa de a sublima imaginea ofilită și coclită a instituţiei Bisericii, în urma scandalului declanșat",
    "64": " Îmi închipui ce pamflet anticlerical virulent ar fi scris publicistul Arghezi (combativ excesiv și teribil de insolent în primii săi ani de gazetărie, marcaţi de critica exaltată a instituţiei Bisericii Ortodoxe) dacă ar fi avut prilejul să asiste la actuala „dihonie” de amibiţii și orgolii din BOR Ar fi suduit cu asupra de măsură! Pentru liniștirea opiniei publice și conservarea cosmetizată a deplinei înţelegeri în cadrul BOR, a fost împăcată capra cu varza Schisma a fost calmată și diluată, chiar dacă Mitropolia Ardealului s-a împărţit în două: vom afla, poate, în anii ce vin că românii au acum o Mitropolie a Ardealului de Nord și o alta a Ardealului de Sud, cine știe! Drept pentru care orice spectator coleric al actualelor certuri popești la nivel înalt ar putea rosti un cât se poate de adecvat „ptiu”! La credincioși nu prea s-au gândit ierarhii cu pricina A contat doar imaginea BOR și managerierea acesteia într-o situaţie de criză",
    "65": " Sibiul va coopera cu urbea de pe Someș și invers, întru buna, harnica imagine a BOR Ce ascunde această imagine recondiţionată rămâne de văzut: un vulcan aparent stins, nisipuri mișcătoare sau măcar un tsunami à la roumaine A fost și circ, și patetism, a existat și ridicol ori desuetidine în cearta ierarhilor și a susţinătorilor lor Așa că, orice s-ar spune, BOR este într-adevăr specific românească Aceasta în timp ce, cu oarecare vreme în urmă, piesa de teatru Evangheliștii de Alina Mungiu-Pippidi stârnise proteste, inflamări, acuze de… blasfemie (același lucru se petrecuse și în 1992, la ieșirea în lume a textului respectiv) Apoi, înainte de scandalul Evangheliștilor, o călugăriţă fusese schingiuită într-o mănăstire pur românească și ortodoxă, sub pretextul exorcizării Între cele trei evenimente trebuie că și-a băgat dracul coada, ar spune Arghezi \n\nDe 4 × „escu” Ceaușescu, Iliescu, Constantinescu, Băsescu \nM-am născut pe ultima sută de metri a regimului Gheorghiu-Dej și mi-am trăit viaţa conștientă de până acum sub patru regimuri tutelate de președinţi al căror nume se termină în „escu”",
    "66": " Să fie o onomastică specifică României? m-am întrebat retoric la un moment dat Să fi avut România vocaţia în „escu” pentru cei patru președinţi? (Cititorul trebuie să fie prevenit ironic că în acest text nu va fi vorba și despre Andreea Esca, adică nu voi trata și femininul lui „escu”) De ce președinţii de după Gheorghiu-Dej nu au avut un nume care să se fi terminat în „vici” sau „anu”, terminaţii întâlnite în limba română la fel de frecvent ca și „escu”? Ceaușescu, Iliescu, Constantinescu, Băsescu – îi leagă ceva pe acești patru președinţi ai României? Temperamental sunt diferiţi, la fel ca instinct și prestaţie politice; dar ceva îi leagă totuși decisiv: formarea și maturizarea lor în cadrul comunismului Acesta este motivul pentru care îi pun împreună și acesta este lucrul pe care cei patru îl împărtășesc, chiar dacă nu doresc Dacă, într-un viitor nebulos, vom avea în sfârșit și un președinte care să nu se fi format în comunism, atunci șirul celor patru va fi în sfârșit mai clar delimitat",
    "67": " Portretul succint pe care li-l voi face în cele ce urmează nu se dorește a fi un pamflet, ci o privire de insectar; ca entomolog simbolic (adică analist al mentalităţilor) îmi îngădui acest fapt, încercând astfel să prind în insectar și o istorie a României, prin prisma celor patru președinţi, din 1965 până în 2005 Pe fondul sfârșitului de regim Gheorghiu-Dej, Nicolae Ceaușescu părea să fie un urmaș promiţător, chiar dacă existau și alte nume puse în joc Că a fost vorba de manevre de culise (viitorul dictator fiind sprijinit de câţiva aparatciki amăgiţi de antisovietismul său) sau de un mini-puci camuflat pe care el însuși l-a organizat spre a prelua puterea, cercetătorii biografiei sale politice au speculat în fel și chip ambele variante În orice caz, momentul său de glorie l-a constituit micul sau marele gest de neaservire faţă de URSS, în 1968; dar gloria sa era găunoasă, de fapt – viclenia ţărănească a lui Ceaușescu l-a făcut să știe cum să atragă atenţia străinătăţii asupra lui, în timp ce, după paravan, își pregătea cultul personalităţii",
    "68": " Rudimentar, grandoman, avid de putere, narcisiac și, de la un punct, autist în a nu mai pricepe nimic din ţara al cărei lider era, Ceaușescu a sfârșit prin a fi împușcat după un proces-mascaradă, neostalinist, pe măsura neostalinismului său de dictator Nu înseamnă că a fost corect ca lucrurile să ia această turnură, ci doar că Ceaușescu a fost lichidat exact în formula pe care, în libertate, o tutela el însuși Ca dictator fusese lipsit de scrupule, tribal, maladiv de ambiţios; a fost demonizat de mentalul colectiv și comparat cu tot soiul de alte figuri sângeroase din istoria omenirii Or, nu era nevoie de așa ceva, întrucât prestaţia lui fusese îndeajuns de sumbră și violentă, din pricina caracterului său sangvinar și primitiv În ce-l privește pe Ion Iliescu, numele acestuia, ca posibil urmaș pro-gorbaciovist al lui Ceaușescu, a început să circule de prin 1987: Iliescu era proiectat ca fiind comunistul progresist, antistalinist (dar leninist); el ar fi fost adecvat, probabil, într-o Românie perestroikistă, dar nu în România anticomunistă din și de după decembrie 1989",
    "69": " Constanţa regimului tutelat de Ion Iliescu a fost nemernicia: Iliescu a moștenit de la Ceaușescu aviditatea de putere și a făcut tot ce i-a stat în putere ca să suprime vocile disidente sau opozante din presupusul postcomunism românesc Lecţia sa absolută de execuţie publică a opozanţilor o reprezintă perioada 13-15 iunie 1990, pentru care Iliescru ar trebui nu doar blamat, ci adus în faţa justiţiei și pedepsit măcar simbolic, dacă altfel nu este posibil (din pricina invocatei sale senectuţi și a stării de sănătate precare) Meritul său în decembrie 1989 nu este real, ci confecţionat: Ion Iliescu a fost propulsat de diferite grupuri de interese ca să preia puterea și a făcut-o ca atare, cu abilitate, profitând de tumultul și anarhia evenimentelor În momentul respectiv, nemernicia sa nu a fost vizibilă, dar ea a devenit frapantă la începutul anului 1990, când nu a mai fost nici o îndoială că Ion Iliescu nu este președintele luminat de care avea nevoie România",
    "70": " Ambiţios, cameleonic, ipocrit, rigid și cu discurs anchilozat în clișee, Ion Iliescu nu avea cum să fie președintele potrivit pentru noua Românie postcomunistă Era un om politic al vechiului regim, care încerca să se adapteze și nu reușea – motiv pentru care reacţiona coleric atunci când era contestat Dar mai ales era un personaj politic profund legat de URSS – or, românii tocmai de sovietici și de invaziile lor voiau să se despartă pentru totdeauna De la Iliescu la Emil Constantinescu, trecerea se face printr-o cacofonie intenţionată care există și în subtitlul acestui text Constanţa regimului Constantinescu a fost mediocritatea Emil Constantinescu a avut, în 1996, o campanie prezidenţială destul de competitivă și a fost creditat ca atare de populaţie, dar prestaţia sa ulterioară, ca președinte, a fost palidă și pasivă Nu a făcut, de pildă, nimic pentru inculparea vinovaţilor în cazul mineriadei din iunie 1990, din pricina coaliţiei politice în care era angrenat, în perioada 1996-2000, și Petre Roman (unul dintre cei vizaţi, ca eminenţă cenușie, în iunie 1990)",
    "71": " Spre deosebire de ceilalţi doi președinţi dinaintea sa, al căror nume se termina în „escu”, Constantinescu nu a fost incorect și nici grandoman I-a lipsit și ambiţia care, în acest caz, ar fi prins, poate, bine Nu a dorit puterea cu orice preţ și, din pricina aceasta, a și pierdut-o, fiind catalogat ca laș și caraghios atunci când s-a retras din cursa pentru prezidenţiale în 2000 Calitatea sa principală a fost decenţa, dar ea nu i-a folosit la nimic Pentru că gustul lăsat în continuare de regimul său este, cum spuneam, acela al unei mediocrităţi păstoase Și iată-l acum pe Traian Băsescu, un președinte căruia îi place să fie și să pozeze în viril politic Voluntarist, ambiţios, populist – dar și gafeur (poznaș ar suna prea idilic) Nărăvaș, adică având o personalitate accentuată Ignorant în multe privinţe Lipsit adeseori de maniere",
    "72": " Băsescu vrea să fie viu și activ, nu pasiv și mortificat S-ar putea spune chiar că ar cocheta cu o alură macho din punct de vedere politic, afișând o masculinitate care să dea încredere „boborului” (președintele Băsescu nu este misogin – dimpotrivă, chiar are predilecţie pentru figuri feminine riscante, pe post de halo la nivel de reprezentanţă publică) Poreclit „CIA-istul”, îi convine probabil această poreclă, întrucât îl opune „kaghebistului” (cum fusese poreclit, la rândul său) Ion Iliescu, vizând o cu totul altă axă politică decât cea preferată de primul președinte postcomunist al României Traian Băsescu nu este Havel cel atât de râvnit de români prin 1990, dar nici nu vrea să fie așa ceva Nu este nici un individ care să nu fi avut de-a face cu regimul comunist; nu a fost nici disident, nici opozant Poreclit și „Vaporeanul”, lui Traian Băsescu îi convine și această poreclă, întrucât îl face să-și intre în pielea de fost căpitan de navă; iar fostul să marinărit îi consolidează tocmai virilitatea politică la care ţine atât de mult",
    "73": " Nu reneagă prestaţia sa în Guvernul Roman (din cadrul primului regim Iliescu), ci o consideră începutul adecvat al carierei sale politice Lucrul acesta nu deranjează neapărat, întrucât îl face să apară ca un om politic decis și fără ezitări Actualul președinte (care se descurcă bine, pare-se, mai ales în situaţii de criză) este excesiv voluntarist și obstinat să considere că este singura persoană care înţelege perfect cum stau lucrurile în România Opinia publică și societatea civilă nu îl prea mai interesează deocamdată – poate doar din când în când Traian Băsescu nu este perfect și nici nu poate fi așa El este, categoric, mai bun președinte decât toţi predecesorii săi în „escu”, dar acest lucru nu este de ajuns Riscurile prestaţiei sale sunt, întâi de toate, predilecţia pentru un mahalagism cu turnură populistă, iar apoi un soi de narcisism catalizat de un voluntarism exagerat, care îl face să nu mai ţină cont de opinia celor din jur",
    "74": " Traian Băsescu ar trebui să înţeleagă că el nu este România decât într-o funcţie specifică pentru care a fost ales să-și reprezinte ţara, iar în această funcţie riscă să-și depășească atribuţiile De luciditatea sa de a ști cum să procedeze mai departe depinde, cu siguranţă, mare parte din viitorul României \n\nMere ale discordiei, metafore, simboluri \nNu știu cum procedează alte filiale ale Asociaţiei Foștilor Deţinuţi Politici din România, dar la Cluj a început strângerea de semnături pentru „Procesul comunismului” Eu însămi, în calitate de dascăl având un curs despre Gulagul românesc, am fost contactată în acest sens, așa încât le-am solicitat studenţilor mei semnături (acelora dintre ei care erau interesaţi de subiect și care și-au manifestat dorinţa de a se implica); dar trebuie să mărturisesc că am recepţionat oarecare temeri din partea lor, din pricina ambiguităţii formulării în cazul condamnării comunismului întrucât aproape toţi m-au întrebat ce înseamnă exact, raţional, logic, un „Proces al comunismului”: inculparea unor indivizi care au fost membri ai aparatului de represiune în România comunistă? Un proces la tribunal, ca la carte, la adresa ideologiei comuniste (cam romantic ori chiar patetic, au comentat studenţii mei)? Este vorba despre un gest simbolic de condamnare a comunismului, întru purificarea morală a românilor și regăsirea unui ethos al acestora? Este doar o metaforă obsedantă sau pur și simplu o obsesie a foștilor deţinuţi politici? Răspunsul care i-a convins a fost acela că, datorită obţinerii semnăturilor respective, actualul președinte al ţării, Traian Băsescu, va fi obligat din punct de vedere moral să numească o Comisie naţională și știinţifică de investigaţie asupra perioadei comuniste, asupra violenţelor și ororilor făptuite în mod programatic, în numele extremei stângi",
    "75": " Acesta a fost singurul argument care i-a lămurit pe studenţii mei; unii dintre ei au ironizat formula (nu foarte inspirată) de „Proces al comunismului”, care le suna tot a „limbă de lemn”, chiar dacă antitotalitară Nu este nevoie de metafore, ci de lucruri exacte, ca să înţeleagă toată lumea despre ce este vorba – cam așa suna reproșul lor Dacă noi nu înţelegem, atunci cum să priceapă oamenii simpli? Dacă manualele școlare ar reflecta adecvat și amplu perioada comunistă (cu toate viciile ei), nu ar mai fi nevoie de atâta agitaţie pentru a condamna un ism care și-a dovedit din plin brutalitatea și impostura – acesta a fost un alt comentariu al studenţilor mei Oare un „Proces al comunismului” nu este doar o chestiune retorică? – m-au întrebat unii dintre ei Cum spuneam deja, studenţii au fost convinși doar de ideea de comisie alcătuită din istorici și politologi care să întocmească un raport știinţific asupra perioadei comuniste (fără falsificări, eufemisme, partipris-uri)",
    "76": " Majoritatea lor au vizitat deja de mai multe ori Memorialul Victimelor Comunismului de la Sighet, în excursiile documentare pe care le-am făcut în ultimii ani Ion Iliescu nu a condamnat comunismul, întrucât a continuat să-l reprezinte ilustrativ în așa-numitul proaspăt postcomunism românesc Emil Constantinescu a avut o poziţie neutră ori mai degrabă pasivă: condamnarea comunismului nu a fost pentru el o prioritate, cum de altfel nu este nici pentru Traian Băsescu Actualul președinte nu este însă indiferent la chestiunea cu pricina, ci manifestă chiar un fel de iritare Desigur, are alte treburi mai importante de lămurit, dar o minimă implicare în sancţionarea comunismului, moral vorbind, de la nivelul celei mai înalte funcţii în stat, nu i-ar prisosi ca imagine, ci l-ar propulsa, cred, și mai tare Fie președintele Băsescu nu știe acest lucru, fie nu mizează pe un câștig de imagine în cazul în care ar sancţiona, fie și numai simbolic sau metaforic, comunismul",
    "77": " Lacrimile sale în legătură cu Holocaustul dovedesc, însă, fie că președintele Băsescu nu este insensibil la suferinţă și oroare (și la memorie, implicit), fie că știe să fie un actor aplicat doar în cadrul a ceea ce consideră că ar putea să-i avantajeze imaginea în străinătate Or, condamnarea comunismului românesc ar fi strict o chestiune naţională, nu una internaţională: câștigul ar fi minim la nivel mediatic internaţional, și atunci de ce să se implice domnul Băsescu într-o chestiune care nu i-ar asigura un succes garantat mondial, sută la sută? Regret ignoranţa sa și lipsa de apetit etic, întrucât am considerat că Traian Băsescu va fi un președinte mai potrivit pentru România decât predecesorii săi Ceea ce nu întrezărește nicicum președintele Băsescu este tocmai ideea de revoluţie interioară care ar fi trebuit să fie iniţiată după prăbușirea regimului Ceaușescu și a comunismului în România Această revoluţie interioară (cu scopul purificării morale a românilor) a fost iniţiată prin Proclamaţia de la Timișoara, în martie 1990, și continuată pasional de fenomenul „Piaţa Universităţii 1990”",
    "78": " Intelectuali de elită au vorbit atunci despre revoluţia interioară care să dubleze revoluţia (exterioară) din decembrie 1989, tocmai în scopul regăsirii memoriei bune a românilor Era nevoie de o purificare la nivelul întregii naţii Lucrurile acestea au fost însă fie uitate din comoditate, lașitate, impostură, fie refulate Anemicul regim Constantinescu nu a rezolvat chestiunea, ci a lăsat-o la voia întâmplării, în derivă CNSAS nu a rezolvat nici el problema (și nici nu avea cum să o soluţioneze în totalitate) Impetuosul Traian Băsescu, atât de vivace în competiţia pentru prezidenţiale, promitea o schimbare etică Iată însă că aceasta nu s-a produs deocamdată și nu știu ce șanse reale are să se producă Este vorba, repet, de poziţia președintelui ţării, adică a celui mai important om în stat Nu de poziţia Asociaţiei Foștilor Deţinuţi Politici din România sau a Academiei Civice sau a altor organizaţii care solicită de mai bine de un deceniu o condamnare oficială (prezidenţială, guvernamentală, parlamentară mai exact) a comunismului",
    "79": " Intrarea în Europa, pentru România, ar trebui să însemne și o condamnare oficială a comunismului, măcar pentru faptul că acest gest oficial a fost făcut în fostele ţări comuniste care astăzi fac parte din Comunitatea Europeană Probabil că președintele Băsescu ignoră acest lucru sau i se pare a fi neimportant în economia gesturilor sale de președinte al României Domnul Băsescu ar mai trebui să aibă în vedere și altceva: cu cât ezită sau refuză să condamne comunismul, cu atât foști membri ai aparatului de represiune din România comunistă ies la iveală, în mass-media și nu numai, cu o insolenţă sfidătoare, simţindu-se protejaţi de absenţa unei reacţii etice la nivel de instituţie oficială, astăzi, în România Dau aici doar cazul generalului Pleșiţă, dar mai sunt destule altele La fel s-a întâmplat cu Alexandru Drăghici și cu Alexandru Nicolski, doi capi ai represiunii de tip comunist, care, menajaţi în timpul primului regim Iliescu, au reușit să se sustragă justiţiei",
    "80": " Și aici apare o altă chestiune: este posibilă iertarea călăilor? Nu știu ce ar putea răspunde exact societatea civilă de astăzi din România (deși s-au dat destule răspunsuri în acest sens), studenţii mei sau chiar președintele Băsescu Referindu-se la călăii din regimurile totalitare, Hannah Arendt afirma, în Originile totalitarismului: „Există crime pe care oamenii nu le pot pedepsi și nici ierta Când imposibilul a fost făcut posibil, el a devenit răul absolut, nepedepsibil tot pe atât pe cât de neiertat” \n\nFoștii deţinuţi politici din România comunistă consideră că este posibilă iertarea, însă doar dacă vinovatul se căiește; dar nu este posibilă uitarea Horia-Roman Patapievici este chiar mai radical în unul dintre textele sale în care analizează același lucru: „Victima nu are dreptul de a practica angelismul faţă de călău” Cred, însă, că poziţia cel mai adecvat formulată poate fi găsită într-un text semnat de Ion D",
    "81": " Sârbu, fost deţinut politic și autorul capodoperei Adio, Europa!: „Cred în iertarea păcătosului Cu condiţia să se căiască Nu cer tăierea capetelor celor care au încălcat norma de drept și norma morală, dar pretind să fie afișată pe ziduri crima lor și urlată la toate megafoanele Ca să nu se mai repete” \n\nSau Monica Lovinescu, într-un episod al serialului Memorialul Durerii: „Sunt pentru iertare, dar ca să iertăm trebuie să știm pe cine iertăm” Întrucât tocmai necăinţa călăilor este unul dintre motivele pentru care condamnarea comunismului devine o chestiune de etică la nivel naţional Președintele Traian Băsescu ar trebui să iasă din iritarea sau, poate, din ataraxia sa și să se implice în sancţionarea oficială a comunismului Dar, firește, acest lucru depinde numai și numai de conștiinţa sa Un început potrivit ar fi să viziteze Memorialul Victimelor Comunismului de la Sighet, singurul muzeu de acest tip care există actualmente în România și care concentrează întreg Gulagul românesc, pe etape ale represiunii și zone, sintetizând suferinţa românilor (dar și rezistenţa lor, atunci când a existat) în timpul regimului comunist",
    "82": " \n\nCe știe și ce nu știe președintele Băsescu despre Gulagul românesc \nTraian Băsescu este un președinte voluntarist și cu morgă virilă politic: are chiar un killer instinct în a demonstra că este un președinte viabil pentru România Se comportă adeseori dur sau, dimpotrivă, prea glumeţ, evită capcanele ziariștilor sau le expediază cu destulă insolenţă În amplu interviu dintr-un număr al revistei 22 din vara anului lui 2005, pe care i l-a luat Rodica Palade, Traian Băsescu răspunde parţial iritat la chestiunea Gulagului românesc Spre deosebire de predecesorii săi, Ion Iliescu și Emil Constantinescu, președintele Băsescu nu a fost niciodată să viziteze Memorialul de la Sighet El ar trebui să facă acest gest nu pentru a-i imita pe ceilalţi foști doi președinţi ai ţării, ci întrucât a promis să facă mai mult decât aceștia pentru poporul român, atât la nivel politic și economic, cât și la nivel etic",
    "83": " Ar fi suficient să viziteze doar holul cu hărţi din Memorialul de la Sighet (aici se găsesc harta penitenciarelor, a lagărelor de muncă forţată, a gropilor comune și locurilor de execuţie, harta centrelor de deportare, harta locurilor de anchetă și harta azilurilor psihiatrice cu caracter politic) pentru a se convinge de existenţa Gulagului românesc În cele ce urmează nu voi demola însă răspunsurile lui Traian Băsescu la întrebările Rodicăi Palade, ci voi prelua ceea ce au ele constructiv, totuși, în ciuda alergiei pe care președintele în exerciţiu al României o manifestă faţă de chestiunea represiunii comuniste din perioada 1944-1989 și faţă de o posibilă condamnare oficială a acesteia Prima sugestie făcută de domnul Băsescu este aceea că, pentru a fi recunoscut în mod public de actuala președinţie, Gulagul românesc are nevoie de credibilitate știinţifică, după modelul în care a fost recunoscut știinţific Holocaustul Mai exact, președintele Băsescu reclamă o Comisie „cu un înalt nivel profesional”, care să certifice și să cuantifice victimele Gulagului românesc",
    "84": " Când Rodica Palade menţionează ca probă celebra Carte Neagră a Comunismului, domnul Băsescu răspunde sec că o are în bibliotecă (dar se deduce că nu a citit-o, totuși) În faţa recentei lucrări știinţifice a lui Vladimir Tismăneanu, Stalinism pentru etenitate, președintele Băsescu nu reacţionează nici de data aceasta empatic, afirmând că este o carte… subiectivă! Eroarea domnului Băsescu provine în ambele cazuri din ignoranţă: președintele nu știe, probabil, că atât Stéphane Courtois (coordonatorul Cărţii Negre a Comunismului), cât și Vladimir Tismăneanu sunt cercetători recunoscuţi de comunitatea știinţifică internaţională, așa încât ei trebuie percepuţi tocmai în calitatea lor de experţi în domeniu Președintele Băsescu admite că este receptiv și permeabil doar în faţa unei Comisii avizate știinţific, care să constate crimele comunismului românesc, comisie care ar putea fi pusă sub egida actualei Președinţii, singura aptă să liberalizeze Arhivele, punându-le la dispoziţia membrilor Comisiei (trebuie precizat acest lucru) Ceea ce nu știe domnul Băsescu este că această posibilă Comisie există deja virtual: din ea ar putea face parte personalităţi din străinătate specializate pe trecutul recent al ţării noastre, istorici români creditaţi știinţific și, nu în ultimul rând, foști deţinuţi politici care au o bună monitorizare a hărţii Gulagului românesc",
    "85": " Academia Civică (realizatoarea Memorialului de la Sighet și responsabilă de editarea Analelor Sighet) ar putea furniza și ea cercetători în domeniu care să centralizeze documentele respectivei Comisii și să concretizeze secretariatul unui Raport de amploare în legătură cu represiunea din România în perioada 1944-1989 Traian Băsescu admite pe bună dreptate că nu poate judeca decât superficial represiunea comunistă: cu alte cuvinte, recunoaște că nu este un expert și că persoane mai abilitate ar putea face acest lucru El afirmă, totuși, că este în măsură să crediteze existenţa unor orori ale comunismului în România, dar cataloghează textele scrise despre Gulagul românesc a fi strict literatură Este limpede că domnul Băsescu face confuzie între memorialistica de detenţie (scrisă de foști deţinuţi politici) și studiile de istorie scrise știinţific despre Gulag; mai exact, că nu cunoaște și nu a auzit decât despre memorialistica de detenţie Pentru a-l iniţia pe actualul președinte al României, menţionez o listă succintă (și în ordine alfabetică) cu cei mai importanţi istorici (și nu scriitori) care au publicat cărţi știinţifice și studii despre represiunea comunistă și despre Gulag: Ion Bălan, Gheorghe Boldur-Lăţescu, Stéphane Courtois, Dennis Deletant, Dorin Dobrincu, Vlad Georgescu, Ghiţă Ionescu, Cicerone Ioniţoiu, Reuben K",
    "86": " Markham, Marius Oprea, Șerban Papacostea, Doru Radosav, Vladimir Tismăneanu, Al Zub și alţii Nu este necesar ca domnul Băsescu să citească lucrările știinţifice ale istoricilor menţionaţi, dar este bine să știe că ele există și că posibila Comisie de cercetare a represiunii comuniste și a Gulagului românesc (care să întocmească un Raport știinţific documentat) este gata să funcţioneze avându-i în componenţă pe majoritatea celor propuși mai sus Fostul președinte Iliescu a înfiinţat o Comisie de Cercetare a Holocaustului în România Nu îi rămâne președintelui Băsescu decât să înfiinţeze, la rândul său, o Comisie de Cercetare a Gulagului românesc (și aceasta nu pentru a avea o reacţie paralelă sau în oglindă faţă de iniţiativa lui Ion Iliescu, ci pentru a-și ţine cuvântul faţă de poporul pe care îl păstorește politic, cum că va face mai multe decât predecesorii săi) Această Comisie poate fi propusă de institute (care există deja) de cercetare a perioadei comuniste, precum Academia Civică, Institutul Român pentru Istorie Recentă, Institutul A",
    "87": "D Xenopol (din Iași), Institutul de Istorie Orală (din Cluj-Napoca), fiind acreditate de președinţie Cei care de cincisprezece ani au petiţionat înfiinţarea unei astfel de Comisii sunt cei mai în măsură să o și concretizeze Ioan Paul al II-lea și-a cerut iertare în mod public de la toţi necreștinii pentru acţiunile reprobabile comise de creștini de-a lungul secolelor Ioan Paul al II-lea a fost însă pontiful de graţie (aproape providenţial) al secolului XX Traian Băsescu este doar președintele României: nimeni nu are dreptul să-i pretindă să-și ceară scuze de la poporul român pentru ororile înfăptuite în perioada comunistă Dar actualul președinte al ţării ar putea înfiinţa o Comisie de Cercetare a respectivelor orori (lucru pe care chiar domnul Băsescu l-a sugerat, de fapt, în interviul luat de Rodica Palade, dacă am înţeles bine!), iar gestul său ar fi mai mult decât simbolic: ar fi profund moral",
    "88": " Acestea fiind zise, să trăiţi bine și mai cu seamă să reflectaţi bine, domnule Președinte! \n\nPost-scriptum \nTextul de mai sus a fost scris în iulie 2005 (precum și cele anterioare în care apare analizată figura președintelui Băsescu) În primăvara anului 2006, Traian Băsescu a înfiinţat o Comisie care să întocmească un Raport pentru analiza dictaturii comuniste în România Semn că președintele a ieșit cel puţin din ignoranţă (sau a avut ambiţia ori interesul de a ieși)! Într-adevăr, înfiinţarea Comisiei a fost, probabil, o reacţie la decizia premierului Călin Popescu-Tăriceanu de a crea Institutul de Investigare a Crimelor Comunismului, condus de Marius Oprea Astăzi, Raportul Comisiei (de peste 500 de pagini) i-a fost predat lui Traian Băsescu și a fost prezentat în Parlament E bine că lucrurile stau astfel și că președintele României s-a dezmorţit și a ieșit din letargia sa manifestată faţă de scotocirea critică a comunismului! \n\nCertificatul de deces al comunismului \nLa 18 decembrie 2006, Camerele reunite ale Parlamentului au asistat la un moment istoric: discursul de condamnare a comunismului rostit de președintele Traian Băsescu, pornind de la Raportul final al Comisiei Prezidenţiale pentru Analiza Dictaturii Comuniste din România",
    "89": " CV Tudor, liderul Partidului România Mare, anunţase represalii și interpelări parlamentare zgomotoase, ca bruiaj la discursul președintelui, dar ceea ce s-a întâmplat de fapt în Parlament a întrecut doza de agresivitate la care spectatorii din sală și telespectatorii s-ar fi așteptat A depășit circul previzibil de tip peremist Căci CV Tudor s-a întrecut pe sine în infracţionalitatea sa grobiană și insolentă Ce trebuie precizat de la început? Că președintele Băsescu, spre cinstea lui, a fost impetuos în rostirea discursului său până la capăt A înţeles și și-a asumat demnitatea unui moment-cheie, de coloratură etică și de cotitură politico-morală pentru România A știut să treacă peste provocările abjecte ale lui CV Tudor, pentru că a înţeles substanţa simbolică a discursului său: pe de o parte, acesta certifica despărţirea, la nivelul autorităţilor statului, de trecutul comunist (într-o pledoarie pentru moralitate și memorie în primul rând) și, în același timp, fiind rostit în mod oficial, în faţa Camerelor reunite ale Parlamentului, acest discurs a devenit în sine un act legislativ care a punctat câteva chestiuni esenţiale: înfiinţarea la București a unui Muzeu al Dictaturii Comuniste din România; adaptarea Raportului final în scop didactic, pentru realizarea unui manual despre dictatura comunistă din România; modificarea legislaţiei restrictive privind accesul la arhivele legate de perioada comunistă; stabilirea unei zile de comemorare a victimelor represiunii și terorii comuniste",
    "90": " Nu în zadar trei dintre invitaţii speciali la această reuniune au fost regele Mihai I, Lech Watęsa și Jelio Jelev – cu toţii personalităţi legate de anticomunism și de pledoaria programatică pentru respectarea drepturilor omului și pentru democraţie Toţi trei siliţi însă să asiste la huliganismul ritualic (și cum altfel să-l calific din punct de vedere medical decât furunculos) al lui CV Tudor și al trupei sale de agitatori fascistoido-comuniști, adaptaţi la atât de permisivul postcomunism românesc Întrucât ceea ce l-a interesat pe CV Tudor (cu sprijinul tacit, dar vizibil al PSD și al jalnicului Nicolae Văcăroiu, cel care a condus reuniunea parlamentară din 18 decembrie 2006) a fost o micromineriadă concentrată ca brutalitate și ca timp de desfășurare, în care noii „mineri” au fost selecţionaţi și antrenaţi din rândul tânărului lumpenproletariat aderent la PRM, amestec de mercenari, fanatici, indivizi frustraţi și „creiere spălate”",
    "91": " Pe lângă insultele cu ceremonial, găselniţa lui CV Tudor a fost aerul de meci gregar de fotbal în care un rol aparte l-au avut cartonașele roșii ale gherilelor infiltrate de PRM în balcoanele cu invitaţi și fluierele de huiduială stridentă care flancau, orchestrate de CV Tudor și alţi dirijori ai agitatorilor (supraveghind totul prin telefoane mobile), agresiunile verbale și gestuale Apogeul l-a constituit nu doar obstrucţionarea dizgraţioasă (infracţională, cum am precizat deja) a discursului prezidenţial, ci și ameninţările brutelor cu violentarea fizică a unor intelectuali de marcă, acestora declarându-li-se că vor fi aruncaţi de la balcon Este limpede, CV Tudor și-a asigurat rolul de dictator pe „stadionul” Parlamentului, folosindu-se de complicitatea oamenilor de ordine care nu au intervenit să-i apere pe cei agresaţi, nici să-i obstrucţioneze pe agresori, ci au lăsat să funcţioneze legea junglei impusă de liderul PRM Tinerii mercenari cu figuri parţial lombroziene și slinoase, parţial lobotomizate, au asistat cu satisfacţie la orgia de invective proferată de peremiști, fiind vădit angajaţi în defularea animalică propusă de C",
    "92": "V Tudor Dar tot acest spectacol hidos nu a fost, poate, decât ultima zvârcolire a unui dragon muribund Întrucât, este limpede, comunismul nu mai are viitor în România Dar el rămâne graniţa care secţionează o ţară în însăși fiinţa ei: România comunistă de care Traian Băsescu a știut să se despartă în mod demn și onorabil, și România comunistă de care peremistul CV Tudor, dar și PSD (id est Nicolae Văcăroiu, lamentabilul președinte care a condus ședinţa parlamentară din 18 decembrie 2006; dar și Ion Iliescu, un homo sovieticus imposibil de deprogramat, care a refuzat să participe la momentul istoric propus de președintele Băsescu; sau Mircea Geoană, penibilul președinte al unui PSD care reprezintă tocmai moștenirea clasică a comunismului românesc) nu au reușit să se despartă, prestând în faţa poporului un ultim show de delirium tremens politic în formulă huliganică (PRM) ori fariseică (PSD)",
    "93": " Coada dragonului s-a zvârcolit și i-a lovit pe cei aflaţi în apropiere cu o violenţă imprevizibilă Mai departe însă, dincolo de acest taifun concentrat și barbar, certificatul de deces al comunismului a fost scris și parafat public, iar dragonul, vrând-nevrând, și-a dat duhul Mai asistăm acum doar la intrarea în putrefacţie a leșului său uriaș, dar nu foarte târziu va trebui să dispară chiar și această miasmă \n\nSpălarea pe mâini sau despre Pilat din Pont \nLa sfârșitul lui ianuarie 2006, cincizeci de parlamentari din Consiliul Europei s-au opus rezoluţiei care considera necesară condamnarea internaţională a crimelor comise de regimurile comuniste Evident, o altă rezoluţie și mai acută, legată de deschiderea arhivelor fostelor poliţii secrete din ţările comuniste, a fost și ea respinsă Pentru că trebuia, totuși, să se ofere ceva, niște firimituri, s-a adoptat doar o rezoluţie de condamnare a violării drepturilor omului de către regimurile totalitare",
    "94": " De asemenea, s-a votat o altă nuanţă minimalistă și festivistă, aceea ca victimele să fie omagiate Ultimele două chestiuni nu sunt însă decât gesturi retorice și răsuflate din partea Consiliului Europei: mă îndoiesc că victimele vor fi omagiate în mod real, atât timp cât călăii lor nu sunt sancţionaţi măcar teoretic Este doar o spălare pe mâini de tipul celei a lui Pilat din Pont, chiar dacă aici miza este alta Deși în dezbaterea din Consiliul Europei s-a conservat cu obstinaţie clișeul care desparte condamnarea ororilor comise de regimurile comuniste (comunismul pus în practică) de condamnarea ideologiei comuniste (comunismul teoretic), chiar și așa rezoluţia propusă a fost respinsă Întrucât două fantome continuă să bântuie prin Europa (ca să parafrazez un celebru început de manifest): cum că ideologia comunistă este bună și doar punerea ei în practică ar fi rea; și că nazismul și comunismul sunt isme diferite și opuse – or, problema este că deși sunt totalitarisme distincte din punct de vedere tehnic (al tehnicilor ororii, de pildă), asemănările dintre cele două sunt mult mai multe decât deosebirile care le despart: naziștii și comuniștii au fost buni fraţi de cruce",
    "95": " Multă cerneală a curs, de altfel, pe această temă Fantoma Europei unite, chiar și a ei, pare să fie, însă, în continuare pro-comunistă În România anticomunistă (atât cât este astăzi anticomunistă ţara noastră), votul Consiliului Europei a lăsat un gust amar Simbolic și moral vorbind, este ca și cum cei cincizeci de parlamentari socialiști nu ar fi avut nimic împotrivă ca Nicolae Ceaușescu să fie încă dictatorul României, iar revoluţia din decembrie 1989 (atât cât a fost aceasta o revoluţie) să nu fi avut loc niciodată Gustul amar a mai fost dat de faptul că, în România, schimbarea politică din 1989 a fost violentă, cu victime destule, exact acele victime (printre multe altele, zeci de milioane) pe care rezoluţia minimalistă a Consiliului Europei ne propune să le omagiem Nu vreau să fac un proces de intenţie grupului parlamentar socialist – doar de aceea există democraţie, ca fiecare să voteze așa cum crede de cuviinţă, în funcţie de opţiunile sale politice",
    "96": " Dar respingerea rezoluţiei de condamnare internaţională a comunismului indică limpede faptul că nu există o memorie etică faţă de victimele comunismului, ci doar faţă de acelea ale extremei drepte Că se face deosebire între victime, deși statutul acestora este același, indiferent de ismul care le-a persecutat și exterminat Or, făcându-se o asemenea diferenţă între victime, implicit se face o distincţie și între călăi (iar lucrul acesta este, poate, mult mai grav, poate): în schimb cei care au acţionat în numele extremei drepte sunt condamnaţi public, internaţional și definitiv, cei care au acţionat în numele extremei stângi sunt scuzaţi, pentru că ideologia în numele căreia au exterminat ar fi… pozitivă și idealistă Ciudată diferenţă și blamabilă atitudine morală! Dacă mai putem vorbi de moralitate și nu cumva suntem îndrituiţi să folosim, în acest caz, termenul amoralitate \n\nDevirusarea României? \n\nFarmacistele bătrâne care joacă astăzi rolul vrăciţelor de odinioară au uneori dexterităţi de politicieni sau măcar de diagnosticieni ai vremurilor",
    "97": " Una dintre ele, vrednică locuitoare în cartierul Mănăștur din Cluj-Napoca, are următoarea teorie: virușii care împânzesc astăzi România, într-o explozie a virozelor și gripelor incontrolabile, au găsit teren propice din cauza trupurilor ciuruite ale locuitorilor acestei ţări Ce sunt trupurile ciuruite? Trupurile maturilor care au flămânzit progresiv în ultima fază a regimului Ceaușescu, dar și trupurile celor născuţi tot în aceeași perioadă (fetuși care nu erau hrăniţi adecvat și care s-au născut taraţi) etc Trupuri peste care a venit și tranziţia cu toate ale ei, uneori cu destulă mizerie economică ori financiară Or, aceste trupuri ciuruite sau terci sunt tărâmul predilect pentru afluxul de viroze care năpădesc astăzi România din punctul de vedere al sănătăţii locuitorilor ei Dar, previne stimabila farmacistă clujeană, nu doar trupurile sunt ciuruite și virusate, ci și mintea, psihicul românilor În concluzie, întreaga ţară este de fapt virusată, nu doar fizic și psihic, ci și politic",
    "98": " O ţară virusată, ciuruită, terci, ca să folosesc termenii cel puţin în chip simbolic pitorești ai bătrânei farmaciste din Cluj-Napoca În ce mă privește, ceea ce constat în ultima vreme, ca pe un semn bun, este totuși sindromul unei devirusări a României, cel puţin din punct de vedere moral Întrucât evenimentele recente s-au aglomerat în a pune pe tapet chestiuni arzătoare: deconspirarea Securităţii (sper ca jurnaliștii și politicienii să afle măcar acum că termenul corect este acela de deconspirare și nu desconspirare, ca să-l pronunţe totuși adecvat în faţa camerelor de luat vederi și în faţa naţiei), condamnarea comunismului, legea lustraţiei Toate acestea au fost iniţiate de societatea civilă încă de acum șaisprezece ani, fără a avea totuși, la vremea respectivă, ecou în rândul unei populaţii asupra căreia lavajul cerebral izbutise într-o formă rafinată O populaţie care fusese dresată și care reacţiona pavlovian, temătoare faţă de orice ar fi scos-o din pasivitate, comoditate, orbire",
    "99": " Or, astăzi, acţiunile și iniţiativele legate de astfel de lucruri sunt fremătătoare și chiar abundă în chip benefic: mă refer la crearea Institutului de Investigare a Crimelor Comunismului (în fruntea căruia se află Marius Oprea), dar și la Comisia numită de Traian Băsescu (în fruntea căreia se află Vladimir Tismăneanu) – chiar dacă cele două instituţii au luat naștere din rivalitatea între premierul Tăriceanu și președintele Băsescu și chiar dacă ele riscă să se dubleze pe alocuri, cred că numai societatea civilă va avea de câștigat din acest turnir Nu în ultimul rând este vorba de discutarea în sfârșit în detaliu, pe articole, a unei legi a lustraţiei Tulburările din CNSAS au indicat și ele că vremurile sunt în schimbare și că mentalitatea românească se urnește încetul cu încetul spre o curăţare, spre o oarecare râvnă de aflare a adevărului Inclusiv fostul director al SRI, Virgil Măgureanu, personaj cel puţin dubios și ambiguu prin prestaţia sa de odinioară, recomandă totuși o limpezire a apelor sau măcar a dosarelor care se mai află în custodia SRI",
    "100": " Nu trebuie pierdut din vedere că instituţii deja cu vechime etică, precum Centrul Internaţional de Studii asupra Comunismului și Memorialul de la Sighet al Victimelor Comunismului și al Rezistenţei posedă arhive importante de istorie orală, care ar putea fi valorificate de cercetătorii interesaţi de un raport oficial asupra ororilor comuniste Chiar dacă o rezoluţie de condamnare a comunismului nu a fost adoptată de Consiliul Europei, simplul fapt că a fost pusă în discuţie o asemenea chestiune demonstrează că subiectul preocupă și că, la o adică, el ar putea fi reluat într-un alt context și cu argumente mai puternice în favoarea obţinerii unei eurocondamnări cvasioficiale a comunismului Așa văd eu deocamdată lucrurile, ca pe un vânticel îmbujorat al schimbării de mentalitate în România și ca pe o mobilizare vizibil activă pe terenul minat odinioară a orice însemna atingerea comunismului Câţiva dintre actualii mei studenţi clujeni cărora le predau un curs despre Gulagul românesc sunt însă mai sceptici în această privinţă",
    "101": " Ei nu exclud posibilitatea unei condamnări oficiale a comunismului, dar se îndoiesc de asumarea reală a unei asemenea condamnări Vorbe, vorbe, vorbe – sau, mai pe românește, palavre, palavre, palavre? Rămâne de văzut, în timp, cum vor sta lucrurile și dacă ele ţin doar de retorica momentului \n\nMari rrromâni și mici români – straturile deconspirării – \nÎntre nașpa și cool, România postcomunistă din 2006 a excelat prin două spectacole: Mari Rrrromâni (scris cu trei r, ca să accentuez că este vorba despre românii cei mai votaţi, în topul boborului) și mici români (delatori de toate tipurile, colaboratori cu Securitatea) Tam-tamul legat de show-ul Mari români denunţă întâi de toate un veșnic și constant complex de inferioritate autohton Desigur, orice naţie își inventariază bravii și celebrii, măcar din când în când – dar la noi, la români, a devenit deja o modă să scormonim, să deznămolim, să înșirăm ca mărgelele pe aţă, să silabisim în colectiv, să contabilizăm",
    "102": " Nimeni nu se gândește că un asemenea sondaj colectiv și un asemenea vot depind de lucruri care nu au întotdeauna de-a face cu tocmai calitatea presupușilor mari rrromâni Cei care votează o fac strict în funcţie de ceea ce au învăţat la școală (atât cât au învăţat și dacă au învăţat) sau de ceea ce văd și aud la televizor și la radio Nu este de mirare că și Bulă a fost ales între Marii Rrromâni! Marja de eroare a unui asemenea sondaj este, de aceea, destul de mare Așa încât „marii români” obţinuţi sunt înghesuiţi într-o eprubetă care nu este neapărat realistă ori valorică Sunt mari rrromâni obţinuţi la minima rezistenţă, cum s-ar zice Într-o ţară telenovelizată și bovarizată, care adoră să trăiască prin alţii, marii rrromâni depind de poveștile mirobolante în care au fost înveșmântaţi mediatic de-a lungul timpului În paralel, se desfășoară la fel de zgomotos, cum spuneam, spectacolul micilor români, al deconspiraţilor",
    "103": " Acţiunea de deconspirare a tuturor celor care au colaborat cu Securitatea este un act igienizator și binevenit Un gest care reinstituie o etică Curăţenia morală dorită de atâţia ani, clamată încă din 1990 în Piaţa Universităţii, începe să fie simţită încetul cu încetul, treptat, dar foarte amestecat Există și riscuri în această deconspirare Primul este acela că sunt daţi în vileag deocamdată mai degrabă indivizi colaterali decât mari vinovaţi Al doilea risc este acela că pot fi lansate două aserţiuni ambigue și alunecoase: fie toţi am fost vinovaţi, fie toţi am suferit Or, nici una dintre cele două afirmaţii nu este adevărată Pentru că nu toţi am fost vinovaţi: au existat creiere ale represiunii, apoi instrumente ale acesteia (care au participat benevol, din fanatism, ori s-au lăsat înregimentate în sistem pentru varii beneficii) și de-abia apoi cei care au colaborat Și a existat, pe de altă parte, cât se poate de clar lumea victimelor",
    "104": " La fel, este injust și amoral să se afirme că toţi am suferit Dimpotrivă, nu toţi am suferit: a existat o delimitare destul de exactă între lumea călăilor și cea a victimelor Chiar dacă România a fost „piteștizată” insidios până în 1989, chiar dacă populaţia a fost teleghidată aproape pavlovian, scontându-se pe reacţiile sale de obedienţă și conformism, chiar dacă a existat destul cenușiu, nu doar alb și negru, totuși barierele între bine și rău au funcţionat Pentru cine nu înţelege acest lucru, este de ajuns să facă o vizită la Memorialul Victimelor Comunismului și al Rezistenţei, de la Sighet Există acolo, în holul mare dinainte de Celular, sute de fotografii cu chipurile victimelor (care ar trebui privite în ochi de cei care spun „toţi am fost victime”), precum și o listă cu câteva mii de nume ale celor care au trecut prin Gulagul românesc",
    "105": " Vreau să spun e că există diferite grade ale vinovăţiei colaborării în comunism și că acestea ar trebui discutate de către societatea civilă în funcţie de tipologia celor care au colaborat Între jurnalistul X (informator silit al Securităţii) și Alexandru Nicolski (unul dintre mentorii reeducării prin tortură din perioada 1949-1952, la Pitești) diferenţele sunt tăioase La fel între cărturarul Y (șantajat să colaboreze) și Pantelimon Bodnarenco (agent NKVD, primul șef al Securităţii, care a ucis cu mâna sa) sau între fostul deţinut politic Z și Gheorghe Gheorghiu-Dej, Alexandru Drăghici etc (exemplele și distincţiile sunt intenţionat supradimensionate) Societatea românească nu poate evita deconspirările – ele sunt necesare tocmai pentru igienizarea morală a României ca autentic stat democratic, dar ea poate iniţia un dialog adecvat pentru înţelegerea unor nuanţe Primii vinovaţi, de gradul I, sunt ofiţerii de Securitate care îi racolau și șantajau pe viitorii delatori",
    "106": " Numele lor ar fi primele care ar trebui cunoscute Urmează apoi trei categorii de turnători Cei dintâi sunt zeloșii: obedienţi faţă de regim, aceștia s-au considerat a fi „buni români” și poate chiar mari rrromâni, răstălmăcind și maculând patriotismul în manieră ideologică pervertitoare Urmează fricoșii ori lașii: vulnerabilitatea acestora nimeni nu prea poate să o cuantifice, întrucât nu este posibil; sigur este că lipsa lor de curaj i-a făcut să fie vinovaţi ulterior pentru ceea ce au ajuns să facă Iar, în al treilea rând sunt delatorii ajunși îi situaţia respectivă prin șantaj și presiuni Aceștia sunt cel mai puţin vinovaţi, dar sunt TOTUȘI vinovaţi și nu pot fi trecuţi cu vederea Straturile deconspirării în acest sens ar trebui să se petreacă, de la cap la coadă, și nu invers Altfel, dacă doar delatorii deveniţi așa ceva prin șantaj vor fi puși sub lumina reflectoarelor, ei vor fi ţapii ispășitori ai unui rău colectiv care nu va igieniza moral România, ci o va lăsa mai degrabă într-o stare de letargie în care generaţiile foarte tinere vor pune semnul egalităţii între Elena Ceaușescu (sau Ana Pauker), să spunem, și Mona Muscă (a cărei vinovăţie este reală și blamabilă, dar care trebuie judecată la scara ei)",
    "107": " Orice exorcism autentic își propune să taie răul din rădăcină De aceea, deconspirarea ar trebui să înceapă tocmai cu „bravele” cadre ale Securităţii și cu înalţii activiști de partid implicaţi în structurile fostului aparat de represiune! \n\nAutolustrarea?! \n\nGrupul pentru Dialog Social a publicat în toamna anului 2006, în revista 22, un „Apel la responsabilitate și discernământ” Pe lângă chestiunea logică și de bun-simţ pusă de acest Apel, în care se insistă asupra primei etape necesare în Dosariadă, aceea a deconspirării înainte de toate a foștilor ofiţeri de Securitate, GDS solicită CNSAS și Parlamentul României în chestiuni adiacente: CNSAS, pentru a afla dacă există și alţi membri GDS (în afara celor deconspiraţi deja) care au colaborat cu Securitatea; Parlamentul, pentru a vota o eficientă și echitabilă (sunt termenii Apelului) lege a lustraţiei Există însă, deși vag intuibilă în acest Apel, și altceva: o sugestie ca, dacă mai există eventuali membri GDS colaboratori ai fostului aparat de represiune din România comunistă, aceștia să opteze pentru calea demisiei și retragerii din GDS, astfel încât GDS să nu fie pus în situaţia de a-i demite ori chiar dezonora",
    "108": " Am început acest text cu Apelul GDS nu pentru a face vreun studiu de caz asupra membrilor deconspiraţi din rândurile sale, ci pentru a discuta sugestia vag intuibilă din Apel, aplicată însă la scară naţională Care ar putea fi termenul potrivit pentru situaţia în care o persoană publică ori un intelectual de prestigiu care a colaborat cu Securitatea (nuanţele sunt necesare aici: din zel și fanatism, din frică și lașitate ori fiindcă a fost șantajat) se autodeconspiră înainte ca dosarul său să fie livrat opiniei publice de către CNSAS? Probabil că autolustrare (lustraţia fiind termenul general pentru întregul fenomen de curăţare și igienizare etică) Or, chestiunea dilematică este următoarea: în ce măsură autolustrarea este sau, poate fi o soluţie reală în România? Vom avea, oare, parte de un confesional abundent și aluvionar, de o hemoragie de mărturisiri ale unor persoane publice care vor admite că au colaborat cu Securitatea? Este autolustrarea o utopie? Va ţine Dosariada doar câteva luni, cât un foc prelungit de artificii, pregătitor al unor noi și strategice alegeri politice, sau este vorba despre un proces amplu, cu miză și bătaie lungă? Să ne imaginăm (și mă refer în primul rând la grupuri intelectuale de prestigiu) cum ar fi să se petreacă autolustrări nu doar în, să zicem, GDS (dacă mai este cazul), dar și în Uniunea Scriitorilor, Uniunea Artiștilor Plastici, Uniunea Compozitorilor și în alte instituţii cu impact la public, chiar dacă de altă coloratură și cu altă funcţionalitate – acolo unde membrii acestor instituţii au vârsta matură cât să se și găsească între ei foști colaboratori ai Securităţii",
    "109": " Ar fi posibil așa ceva? Mai degrabă nu Pentru a practica autolustrarea, un fost colaborator al Securităţii are nevoie de mult curaj și chiar de impecabilitate și impetuozitate morală; curajul necesar de a se autolustra ar fi chiar mai mare, poate, decât acela de a fi refuzat colaborarea cu fostul aparat de represiune din comunism Căci atunci, odinioară, informatorul își purta rușinea și culpa de unul singur, dar acum el se lasă practic la îndemâna oprobriului public dacă acceptă autolustrarea și se spovedește în plen Cum ar fi ca posibilii parlamentari foști colaboratori și Securităţii (în varii chipuri și cu diferite nuanţe) să se autolustreze? Deșartă iluzie, așa cum spuneam deja: ne aflăm în pură utopie Ce mai este apoi de observat: neîncrederea, suspiciunea (doar pe jumătate justificată) organizaţiilor civice care vor să se asigure de integritatea morală a unor instituţii și comisii axate tocmai pe radiografia concretă a comunismului românesc și a represiunii din timpul respectivului regim",
    "110": " Așa se explică solicitarea pe care Asociaţia Civic Media a făcut-o către CNSAS de a cerceta dosarele membrilor Comisiei prezidenţiale pentru analiza dictaturii comuniste (condusă de Vladimir Tismăneanu), a Institutului pentru Investigarea Crimelor Comunismului (condus de Marius Oprea) ori chiar ale foștilor și actualilor membri ai Colegiului CNSAS Căci dacă ar exista posibilitatea ca lupul să păzească oile, firește că el le va și mânca mult mai ușor decât dacă le-ar fi pândit din afara ţarcului Din nou însă, cu obstinaţie parcă, ofiţerii de Securitate care ar trebui întâi și întâi deconspiraţi au fost uitaţi de Asociaţia Civic Media Din nou tot coada este cercetată și frământată ca o mantilă de corridă, evitându-se tăcerea capului represiunii comuniste Oare de ce? \n\nDe ce este necesară lustraţia? \n\nTermenii lustraţie și lustrare au sunat, la început, în urechile românilor, ca niște cuvinte ciudate și dificile Deși lansate încă din 1990 (vezi Proclamaţia de la Timișoara ori fenomenul „Piaţa Universităţii 1990”), poate nu chiar sub aceste cruste sonore, ci sub acelea mai simple și inteligibile de purificare ori curăţire, ele au început să aibă rezonanţă și impact doar din 2005, de când au fost iniţiate discuţiile (inflamate) legate de legea lustraţiei (în Parlament, de către societatea civilă, în mass-media)",
    "111": " Cert este că în 2006 românul/românii știe/știu ce înseamnă această lustraţie/lustrare, dacă nu într-un sens concret, aplicat, măcar într-unul general Ce nu știu românii este, poate, de ce este imperioasă lustraţia Răuvoitorii au confundat intenţionat lustraţia cu epurarea; dar în timp ce epurarea – practicată, de pildă, de comuniști – viza o anihilare a individului din societate, nu doar din punct de vedere politic, ci și social, profesional ori (în cazuri extreme) chiar uman, lustraţia nu vizează decât o îndepărtare administrativă a celui dovedit a fi colaborat într-un fel sau altul cu fosta Securitate (ori a fi fost membru al respectivei blamabile instituţii) Profesional, social, uman, individul lustrat nu păţește nimic și este normal ca lucrurile să stea astfel Administrativ însă, el nu mai are ce căuta în funcţii publice de conducere, nemaifiind reprezentativ și credibil Desigur, în procesul lustraţiei există (sau ar trebui să existe) și un sens profund moral: impurii se cuvin a fi înlăturaţi pentru a lăsa locul administrativ (strict administrativ, subliniez) celor necorupţi ori incoruptibili și a căror credibilitate este certă",
    "112": " De ce este necesară lustraţia? Destulă lume consideră, poate, că persoanele publice care au colaborat cu Securitatea, în calitate de informatori, chiar dacă nu au comis un rău concret faţă de cei turnaţi (adică: aceștia din urmă nu au fost arestaţi, interogaţi, schingiuiţi, șantajaţi, ci doar supravegheaţi, să zicem), nu ar trebui neapărat lustraţi, lustrarea fiind aplicabilă doar celor care, prin delaţiune, au produs maleficii și daune palpabile celor turnaţi Eroarea este flagrantă într-o asemenea gândire și atitudine De ce? Nelustrând persoanele publice dovedite a fi fost delatoare, chiar dacă turnătoria lor nu a produs un rău palpabil pentru victime, cele dintâi rămân, practic, dincolo de bine și de rău, suspendate în afara judecăţii măcar morale la care ar trebui supuse A fi semnat un angajament de informator nu este puţin lucru, ci este un viciu de fond moral și chiar uman Pentru a doua (sau a treia) oară întreb, însă: de ce este necesară lustraţia? Chestiunea cea mai consistentă legată de valabilitatea și stringenţa aplicativităţii lustraţiei este alta",
    "113": " Și anume: nelustrând persoanele publice vinovate de a fi colaborat cu Securitatea (sau de a fi făcut parte din eșaloanele Securităţii), acestea pot fi supuse continuu șantajului și, implicit, corupţiei administrative, politice Cel mai limpede exemplu este la îndemâna noastră, a tuturor, și îl aflăm în chiar prima etapă a tranziţiei și a postcomunismului românesc Ce s-a întâmplat în anul 1990 și în anii imediat următori? De ce primul regim Iliescu a funcţionat abuziv (amintesc aici doar violentele mineriade din 1990 sau brutala campanie electorală), iar aceste abuzuri flagrante nu au fost pedepsite, ci, dimpotrivă, au fost acceptate tacit de majoritatea populaţiei (chiar dacă a existat o minoritate care s-a opus vehement)? În afara manipulării, a mai funcţionat din plin șantajul și corupţia la nivelul reprezentanţilor publici și al instituţiilor de care aparţineau aceștia În plus, oamenilor li s-a inculcat ideea că „toţi suntem (sau am fost) vinovaţi”",
    "114": " Abuzul a devenit molipsitor și din alt motiv, însă: pe lângă continuitatea în funcţii puternice de stat a unor foști demnitari comuniști de rangul II sau III, la nivelul puterii s-au aciuat și indivizi poate progresiști, reformatori, ori măcar bine intenţionaţi pentru noul mers politic al României (după prăbușirea comunismului), dar aceștia era șantajabili, o parte dintre ei, din pricina unui pact scris cu Securitatea Șantajaţi, aceștia deveneau în chip previzibil niște fantoșe manipulabile, dirijate în favoarea noii puteri pervertite la o formă camuflată de dictatură Nelustrate, toate aceste persoane, oricât de deschise la procesul de europenizare și de democratizare al României postcomuniste, depindeau, prin șantaj, de scopurile și orientarea politică a păpușarilor lor Or, este evident că lustraţia devine necesară mai ales pentru a tranșa chestiunea acestui posibil șantaj și a corupţiei adiacente lui Căci șantajabilii nu sunt, poate, foarte mulţi nici astăzi, la nivelul actualei puteri administrative și politice ori în funcţii publice de anvergură (de la mass-media până la domeniul culturii, să spunem), dar nici foarte puţini nu sunt",
    "115": " În orice caz, îngrijorător este faptul că pot fi șantajaţi, riscând astfel oricând să ajungă să reprezinte interesele camuflate ale fostei Securităţi (vezi minuţioasa analiză a istoricului Marius Oprea din Moștenitorii Securităţii, Editura Humanitas, București, 2004) și să prelungească ori să ramifice tocmai corupţia inerentă infuzată de aplicativitatea respectivului șantaj Din păcate, din nefericire, spre nenorocul nostru, al tuturor \n\nVinovăţie și sancţiune: penală, lustrală, morală – în ţarcul Dosariadei – \nAfacerea Dosariada riscă să fie și să rămână o cacealma atât timp cât vinovaţii de gradul I, din timpul comunismului (adică ofiţerii de Securitate angrenaţi concret în funcţionarea poliţiei politice, aparatcikii implicaţi în „bunul mers” al aceleiași instituţii, înalţii activiști de partid), nu sunt primii daţi în vileag, rolul de ţapi ispășitori revenindu-le foștilor informatori (deși vinovăţia acestora este reală, dar de grad secund) Una dintre primele chestiuni logice ar fi consultarea și aplicarea Codului Penal, pentru a departaja juridic categoriile foarte nuanţate de colaboratori ai Securităţii",
    "116": " În cele ce urmează voi schiţa o posibilă ierarhie a gradelor de vinovăţie și a modurilor în care ar putea fi ele sancţionate Primul grad de vinovăţie ar fi reprezentat de membrii fostului aparat de represiune care au ameninţat, intimidat, batojocorit, maltratat, torturat ori chiar ucis: este limpede că aceștia se cuvin a fi chemaţi în instanţă pentru a da socoteală în privinţa vinovăţiei lor concrete Lor li se alătură colaboratorii multiinstituţionali ai fostei Securităţi care au participat de facto la privarea de libertate și la detenţia unor prizonieri de conștiinţă Cel mai pregnant exemplu pentru acești colaboratori ai torţionarilor ar fi, de pildă, medicii psihiatri care au semnat documente prin care protestatari la adresa regimului Ceaușescu (dau aici doar exemplul lui Vasile Paraschiv și al altor membri ai Sindicatului Liber al Oamenilor Muncii, care se opunea Sindicatului comunist) au fost închiși în aziluri psihiatrice și supuși unui regim farmaceutic abuziv (ori chiar șocurilor electrice), pentru a-și pierde minţile și a renunţa la protestul lor",
    "117": " În acest caz s-a încercat chiar o formă concretă de spălare a creierului! Toţi acești torţionari trebuie sancţionaţi penal, pentru a despărţi radical negrul de alb și culpa de inocenţă Al doilea grad de vinovăţie ar fi ilustrat de foștii colaboratori ai Securităţii care, zeloși, au turnat, calomniat și poate chiar au catalizat arestarea ori maltratarea unor oameni de către Securitate Într-o ţară fostă comunistă din Est (RDG) s-a declanșat un adevărat scandal atunci când o celebră scriitoare a fost deconspirată ca informatoare STASI, colaborarea acesteia ducând, printre altele, la distrugerea vieţii unui om care a făcut închisoare politică din pricina ei După aflarea adevărului, doar victima a fost cea care a împiedicat pedepsirea juridică a celebrei scriitoare, lăsând-o pur și simplu pradă oprobriului public Alături de cei zeloși există apoi mercenarii, cei care au turnat pentru a obţine avantaje materiale din delaţiunea lor: o locuinţă mai bună ori pur și simplu bani (a se vedea chitanţele existente în dosarele CNSAS ale unor astfel de oameni)",
    "118": " Ca să dau un exemplu, amintesc aici un personaj literar, Aloizi Mogarâci din romanul Maestrul și Margareta de Mihail Bulgakov, care a informat NKVD-ul despre romanul „mistic și antirevoluţionar” al Maestrului, axat pe figurile lui Yeshua (Iisus) și Pilat din Pont Prin denunţul său, Aloizi Mogarâci urmărea să obţină locuinţa moscovită a Maestrului, ceea ce s-a și întâmplat Și acest tip de informatori se cuvin a fi taxaţi penal, dacă delaţiunea lor a vătămat în vreun fel o persoană Până acum am vorbit despre penalitate și juridic Să tragem linie și să trecem la o altă nuanţă de sancţionare a celor vinovaţi Ce ar trebui să se întâmple cu parlamentarii ori membrii guvernului, sau cu alţi șefi de instituţii publice (ierarhii ortodocși nu trebuie uitaţi nici ei, întrucât cazul lor este strident inclusiv din punct de vedere… religios) care au colaborat ca informatori cu Securitatea, din varii motive, chiar dacă denunţul lor nu a declanșat o catastrofă ori măcar privarea de libertate a cuiva? Evident, se cuvin a fi lustraţi",
    "119": " Sancţionarea lor are, în acest caz, strict un caracter lustral Aceștia nu pot fi taxaţi penal, nici profesional, ci doar politic și administrativ Ar fi greșit să se înţeleagă că este vorba despre epurare Epurările procesate de comuniști, de pildă, aveau un scop foarte clar: anihilarea ori chiar lichidarea oricui nu era comunist În cazul de acum, lustraţia are un scop etic și igienizator-terapeutic: ea nu urmărește anihilarea vreunei persoane, ci doar sancţionarea ei la nivel moral și politic – ai fost informator al Securităţii, atunci se cuvine să nu faci parte din structurile politice și administrative (la nivel ierarhic) actuale De ce? Ca să te purifici de culpa ta și, nu în ultimul rând, să-i lași pe alţii mai curaţi și mai adecvaţi moral să acceadă la structurile Puterii pe care să o reprezinte emblematic Există însă și o categorie neclară în ierarhia aceasta a vinovăţiei și colaborării cu Securitatea: ce ar trebui făcut (penal, lustral, moral) cu cei ce intră în tipologia persoanelor care au sprijinit Securitatea, mediind între securiști și informatori? Sau cu rezidenţii care își ofereau locuinţele pentru întâlnirile ori ședinţele de delaţiune dintre securiști și informatori? Persoanele de sprijin și rezidenţii nu aveau neapărat un angajament de informator, dar nu erau mai puţin culpabili decât informatorii ori chiar decât angajaţii Securităţii care racolau informatori",
    "120": " Ajungem astfel la a treia categorie – a informatorilor propriu-ziși, cu toate nuanţele lor, fie că au colaborat din fanatism și zel, de bună voie și din interes, din oportunism și lașitate ori fiindcă au fost constrânși și ameninţaţi Dacă vreunii dintre aceștia au provocat, prin delaţiunea lor, daune materiale, fizice sau psihologice, ei trebuie să răspundă inclusiv penal Cei care au turnat „benign”, obligaţi fiind să dea declaraţii și informări, fără să provoace însă începerea urmăririi și persecutării celor denunţaţi, ar trebui să sufere fie o pedeapsă administrativă (lustraţia), în cazul în care deţin funcţii politice, fie una morală, atunci când nu ocupă asemenea poziţii publice Repet ceea ce am spus și cu alt prilej: vinovăţia acestora din urmă nu poate fi trecută cu vederea, întrucât este reală și rușinoasă, dar ea este cea de pe urmă între gradele de vinovăţie stabilite până aici De aceea, acești informatori care nu ocupă funcţii publice nu pot fi sancţionaţi decât moral, oprobriul public și propria lor conștiinţă constituind un tribunal destul de însemnat și pregnant în ceea ce-i privește",
    "121": " Amestecul acesta de vinovăţii și nuanţe prea rar diferenţiate în mass-media (din pricina spectaculosului pripit și a picanteriilor politice pe care se mizează) a făcut, în ultima vreme, ca aerul Dosariadei să fie mai degrabă unul sulfuros și aburitor Bănuieli și suspiciuni neavenite (pe lângă unele deconspirări reale și tranșante) au lansat în agora noi nume de marcă doar pentru a le murdări calomnios Jurnaliști instigaţi de diverse alte interese decât cel moral sau neprofesioniști fără discernământ nu s-au sfiit să mânjească oportunist sau gratuit onoarea unor oameni Iar dezonoarea a dat târcoale doar pentru realizarea unui cenușiu aluvionar, fără balanţa justă a adevărului și a minciunii O parte din mass-media pare chiar doritoare să unifice culpele într-o magmă amorfă din care să reiasă ceva ce este pus continuu și insidios pe tapet din 1990 încoace: că toţi am fost vinovaţi în comunism, că toată lumea a colaborat (Ion Iliescu, Adrian Păunescu și Corneliu Vadim Tudor cu siguranţă se amuză în destule cazuri de cacealmaua presei și de hibrizii experimentali obţinuţi în urma Dosariadei)",
    "122": " Or, lucrurile nu stau deloc așa A existat, e adevărat, un colaboraţionism pasiv, dar acesta nu poate fi cuantificat și contabilizat și nu prea are cum să fie sancţionat decât de conștiinţa fiecăruia (atât cât mai funcţionează aceasta) Ceea ce trebuie să facă, însă, un stat democratic și sănătos din punct de vedere moral (sau în curs de însănătoșire) este să sancţioneze colaboraţionismul activ Acest deziderat ar trebui să alcătuiască nucleul Dosariadei, într-o ierarhizare clară a culpelor, supunîndu-se rigorilor Codului Penal, acolo unde este cazul Abia apoi urmează lustraţia, ca sancţiune administrativă, și oprobriul moral, ca sancţiune aplicată de opinia publică, dar și de propria conștiinţă, în cazul celor care se căiesc deschis \n„Sfinţii închisorilor” versus clericii colaboraţioniști \nPrin închisorile și lagărele comuniste din România au trecut destui preoţi, călugări, ierarhi aparţinând tuturor cultelor, mulţi dintre aceștia fiind supranumiţi „sfinţii închisorilor” tocmai pentru comportamentul lor impecabil din punct de vedere moral, uman, nu în ultimul rând religios",
    "123": " Persecutaţi au fost în special greco-catolicii (dintre ai căror martiri îi amintesc doar pe Vasile Aftene și Valeriu Frenţiu, morţi în închisoarea de la Sighet, ori episcopul Iuliu Hossu, supravieţuitor al Gulagului, dar supus atât regimului de închisoare, cât și domiciliului obligatoriu) și romano-catolicii (remarcabilă figura episcopului Anton Durcovici, mort și el tot la Sighet) Dar ortodocșii nu au fost nici ei scutiţi de Gulagul românesc, sute ori poate chiar mii de preoţi și călugări găsindu-și sfârșitul în detenţie sau supravieţuind cu grave sechele Au existat chiar mișcări monahale și spirituale anticomuniste din rândul ortodoxiei, ca să le amintesc doar pe cele mai mediatizate (în postcomunism) dintre ele: mișcarea „Rugul Aprins” (ai cărei membri – dintre care îi amintesc doar pe Dumitru Stăniloae, Sandu Tudor, Vasile Voiculescu, Andrei Scrima, Benedict Ghiuș, Sofian Boghiu – sunt arestaţi în 1958) și mișcarea de la Mănăstirea Vladimirești (unde în 1955 au fost arestate 318 călugăriţe ce-și manifestă cu fervoare credinţa și convingerile anticomuniste – dintre care 62 au și făcut închisoare –, Securitatea fiind asistată în acţiunea ei de evacuare a măicuţelor protestatare de decizia jalnică a Sfântului Sinod și de prestaţia specială a episcopului de Buzău, Antim Anghelescu)",
    "124": " Maica Veronica Gurău, lidera călugăriţelor de la Vladimirești, a făcut 8 ani de închisoare; a murit în 2005, fără ca BOR să fi dat vreun comunicat de presă în memoria și în onoarea ei (despre cazul Vladimirești poate mărturisi astăzi părintele Ioan Iovan de la Mănăstirea Nașterea Maicii Domnului din Recea) În libertate, în ţara sârmei ghimpate care devenise România, actele de curaj ale feţelor bisericești au fost puţine, dar nu au lipsit totuși: aș aminti aici doar figura tulburătorului preot din Iacobeni care, în 1953, îi ajută concret pe evadaţii (din lagărul de muncă de la Cavnic) Ion Ioanid și Titi Coșereanu (vezi lucrarea lui Ioanid Închisoarea noastră cea de toate zilele, Editura Humanitas, București, 1999), riscând totul În ciuda acestor „sfinţi ai închisorilor” (și nu numai), imaginea Bisericii Ortodoxe a fost și a rămas pătată în timpul comunismului, pentru că prestaţia sa a fost, în general, una de colaborare cu regimul ateu",
    "125": " Motivul era limpede: supravieţuirea în orice condiţii În postcomunismul românesc, BOR s-a găsit, mai apoi, în varii situaţii de criză: din pricina patriarhului său (contestat atât în sânul Bisericii, de cei tineri, cât și de societatea civilă, cel puţin pentru faptul că a contrasemnat decretele lui Nicolae Ceaușescu de dărâmare a bisericilor), din pricina nepotismului care funcţiona și aici, a disensiunilor cu Biserica Greco-Catolică; au venit apoi scandalurile mai mici sau mai mari legate de Catedrala Mântuirii Neamului, de cazurile de invertire a unor călugări și clerici, de schingiuirea și moartea călugăriţei Irina Cornici de la Tanacu, în 2005 etc Actualmente, imaginea BOR se află într-o criză flagrantă din pricina clericilor care și-au recunoscut colaborarea cu Securitatea: îi amintesc aici doar pe Nicolae Corneanu, mitropolitul Banatului (care a colaborat până în 1989 și care, într-un interviu din septembrie 2006, vorbea despre „povara” sa, sfătuind feţele bisericești care au colaborat să mărturisească; ce-i drept, Nicolae Corneanu și-a declarat public vina încă din 1990), ÎPS Andrei Andreicuţ (care a semnat un angajament cu Securitatea în 1985), ÎPS Teodosie, arhiepiscopul Tomisului (care a fost recrutat și el de Securitate, dar susţine că nu a și practicat delaţiunea, și care, în plus, a fost amestecat într-un scandal notoriu de homosexualitate); acestora li se adaugă spovedania lui Iustin Marchiș, parohul bisericii Stavropoleos din București și duhovnicul președintelui Traian Băsescu – și probabil vor mai urma și alte spovedanii ale unor nume sonore, căci mai sunt destui ierarhi cu asemenea poveri",
    "126": " Cea mai așteptată mărturisire este, cred, aceea a patriarhului României, Teoctist, considerat de Stejărel Olaru (unul dintre directorii Institutului de Investigare a Crimelor Comunismului) un fel de agent de influenţă al Securităţii În luna august a acestui an, președintele Băsescu a clamat îngăduinţă faţă de figurile ierarhilor ortodocși care au colaborat cu Securitatea, considerând că în timpul regimului comunist ateu BOR a supravieţuit… așa cum a putut! Toate aceste recunoașteri publice au stârnit, cum era și de așteptat, un val de repulsie, mânie, dezamăgire, de la reacţia dură a unui ziarist precum Cristian Tudor Popescu, care și-a intitulat unul dintre editoriale chiar Satana în sutană, la un navigator pe Internet care exclama cinic-scârbit și în același timp disperat: Vive la République Fondamentaliste Orthodoxe Roumanie! Avem faţă în faţă două categorii umane și morale – „sfinţii închisorilor” versus clericii colaboraţioniști Primii nu îi pot face scuzabili pe ultimii, iar ultimii nu pot fi scuzaţi doar pentru că au existat cei dintâi",
    "127": " După cum bine știm și ne amintim, Hristos recomanda și sfătuia: „Daţi Cezarului ce-i al Cezarului și lui Dumnezeu ce-i al lui Dumnezeu” „Sfinţii închisorilor” i-au dat aproape totul lui Dumnezeu, iar clericii colaboraţioniști i-au dat prea mult sau aproape totul Cezarului Ioan Paul al II-lea și-a cerut iertare în mod public de la toţi necreștinii pentru acţiunile reprobabile comise de creștini de-a lungul secolelor A fost un gest esenţial Dar Ioan Paul al II-lea a fost pontiful providenţial al secolului XX Nu îl văd pe patriarhul Teoctist cerându-și scuze poporului român pentru trădările Bisericii Ortodoxe din timpul comunismului Între cei doi există (cum altfel?) o uriașă diferenţă morală și charismatică \n\nII Din fauna și flora României postcomuniste – portrete de insectar – \nLicheaua \nCirculă prin vremurile noastre românești o veche figură: licheaua Aproape mereu cu surâsul pe buze, slugarnică în faţa celor puternici, tiranică, în schimb, cu cei de la care nu are nimic de câștigat, șantajând și ameninţând în surdină (sau făţiș) pe unde și la cine se poate, licheaua este – ideologic, social-politic și psihologic – o rămășiţă specifică, în România postcomunistă, tocmai a vechiului regim comunist",
    "128": " Provenită din mediul rustic sau de la periferia marilor orașe, licheaua a dat mult din coate ca să ajungă într-un post de conducere A avea pâinea și cuţitul, chiar dacă nu la un nivel ierarhic important, a fost întotdeauna ambiţia ei A se gudura mereu pe lângă cei care aveau pâinea și cuţitul la nivel ierarhic avansat a fost, pe de altă parte, un alt scop constant al lichelei Slugărnicia a făcut mereu parte din sângele ei marcat de parvenire Aceeași slugărnicie a pretins-o mereu și de la subordonaţii săi, ca un pact de loialitate cu cei ușor șantajabili care, la rândul lor, pofteau să parvină asemenea lichelei Desigur, licheaua nu este proastă, ci nemernică nu este lipsită de inteligenţă, ci are o viclenie ţărănească instinctuală Atunci când este atacată pentru mârșăviile sale, licheaua oscilează: poate fi lașă, dacă îi este frică de mesajul celui care o sancţionează; sau poate fi agresivă, atunci când consideră că ar putea pierde totul",
    "129": " În ultima situaţie, face orice ca să racoleze colaboratori pe măsură, înrudiţi cu ea Nu pot să afirm că licheaua este neapărat specifică pentru România Ea este vătămătoare și în alte ţări, zone geografice ori continente Poate că în România este, deocamdată, doar ceva mai vizibilă în perioadele de autoritarism politic sau în cele de tranziţie Oricum se manifestă în toate domeniile: politic, artistic, academic etc Poate fi detectată destul de ușor datorită felului în care se strecoară în societate și comunitate, aruncând ba o lingușeală, ba o vorbuliţă lipicioasă, alunecoasă Uneori lingușeala devine pentru ea chiar un ritual Este de remarcat, de altfel, zelul lichelei: ardentă în a băga zâzanie, în a minţi, a răstălmăci, a-i solicita pe cei din jur la coalizări delatoare Căci licheaua încurajează delaţiunea și alte situaţii de acest fel De ce este periculoasă licheaua? Pentru că atunci când se simte ameninţată poate cataliza și aţâţa la linșaje simbolice",
    "130": " Și, în general, pentru că nu se dă în lături de la nici o nemernicie (nu neapărat una mare, dar măcar una medie) Nu în ultimul rând, licheaua este periculoasă pentru că formează alte mici lichele care ajung să prolifereze și să construiască, la urma urmei, un întreg sistem Licheaua matură își crește puii cu multă grijă: inclusiv aceștia trebuie lingușiţi, pentru a rămâne sub pulpana lichelei-cloșcă, pentru a depinde mereu de ea Dacă puii vor ajunge mai performanţi sau nu decât formatorul lor, acest lucru nu este cuantificabil, ci depinde de contextul în care se manifestă licheaua, de cerinţele de pe piaţa morală și caracterială a vremurilor Firește, cum altfel, și cu aceasta închei – licheaua nu are organ pentru etică: în fiinţa ei, etica este un simţământ nu doar atrofiat, ci autoextirpat \n\nLingăul \nCuvântul lingău vine de la a linguși – un verb prea blând, totuși, pentru a defini sensul peiorativ al termenului",
    "131": " Și mai aproape de cuvântul lingău este, după cum poate bănui oricine, verbul a linge, cu sensul de „a peria”, a lăuda pe cineva – dar nu oricum, ci strident, jalnic, dizgraţios; a linge, adică, în locurile decăzute și vulgare ale făpturii umane, în dos, la dos etc În vremea comunismului exista un sinonim foarte adecvat pentru lingău, acela de pupincurist, dar era aplicat mai cu seamă cu sens politic și politizant: astfel, era pupincurist lingăul care acţiona la nivel politic (autorităţi comuniste etc), mai ales pentru a obţine avantaje materiale sau o poziţie autoritară (minimal sau moderat autoritară) în cadrul regimului De la termenul „pupincurist” s-a ajuns chiar la un ism, la pupincurism, acesta definind tendinţa des întâlnită, în cadrul regimului comunist, de a parveni prin lingușeală, periere etc Termenii s-au conservat și în postcomunismul românesc, fie pentru a fi acuzaţi oameni ai fostului regim (din diferite domenii) care s-au adaptat cameleonic la postcomunism, fie pentru a defini o tendinţă oarecum generalizată la români, aceea de a se complace într-o obedienţă slugarnică, dar sârguincioasă de a-l linge, a-l linguși pe cel aflat într-o poziţie ierarhică avantajoasă de unde acesta (șeful, liderul) era proiectat ca dispunând de puteri aproape discreţionare",
    "132": " Ciudat sau nu, dar verbul cel mai utilizat la noi, la români, pentru a însoţi substantivul ori adjectivul (în funcţie de context) lingău este a se gudura Interesant este faptul că prin acest verb, sensul de a linguși primește inclusiv o poziţionare specială: întrucât cel care se gudură este, de obicei, câinele pe lângă un stăpân Devine astfel evident că lingăul este, în această logică, un om-câine care se gudură pe lângă un om-om Verbul a se gudura îl animalizează pe lingău, preschimbându-l într-un patruped Am o singură rezervă la demonstraţia mea: fiind comparat cu un câine, lingăul jignește de fapt rasa canină, câinele fiindu-i superior lingăului, cel puţin așa cred, într-o logică morală universală Este limpede, însă, că poziţia de patruped pe care și-o arondează lingăul ţine de altă nuanţă: el nu este un simplu om-câine, ci unul care schelălăie și se gudură dezagreabil și lamentabil pe lângă omul-om",
    "133": " În zilele noastre – căci textul de faţă face parte dintr-o încercare de radiografie a fiziologiei românilor –, lingăul este destul de vizibil în spaţiul public Înrudit cu lingăul comunist, cel postcomunist nu mai are nici o reţinere, nu se mai ferește: a-l linge pe cel puternic în dos sau pe obraz (sau a pupa, simbolic, mâinile stăpânului) poate fi un gest ritualic, un ceremonial acceptat Televiziunile private, ziarele practică, și ele, această formă de gudurare pe lângă stăpân (investitorul, patronul): în acest sens, gudurarea și lingușeala este ridicată la rang de loialitate Lucrul acesta pune pe gânduri, întrucât pervertește sensul unui termen atât de important cum este cel de loialitate Lingăul este departe de a fi loial – el doar mimează loialitatea prin gudurare Jalnic și, uneori, patetic, altădată insidios și pisălog, lingăul știe însă că șansa lui este să găsească o cale prin care să intre sub pielea stăpânului râvnit",
    "134": " Dar această ipostază îl înrudește, din păcate pentru el, cu o altă entitate blamabilă: căpușa \n\nImpostorul \nO vietate a vremurilor românești actuala este impostorul: făptura cu pricina nu este moștenită neapărat din comunism, ea fiind o constantă a istoriei și politicii românești (chiar și a culturii române) Impostorul ca împărat despuiat, fără haine, este însă mai vizibil în postcomunism, mai ușor de detectat și de arătat cu degetul Și aceasta tocmai fiindcă plăcerea (sau dependenţa) impostorului, oricare ar fi el, este să pozeze, să păstreze aparenţele, să amăgească, să inducă în eroare Trebuie precizat că impostorul nu este neapărat limitat intelectual, nu este un handicapat mental: are atâta inteligenţă cât să cunoască reţelele și filiaţiile prin care poate părea ceea ce nu este Apoi are cu siguranţă fler, căci știe unde și când să amăgească pentru a-și atinge scopurile Nu se dă de gol, ci, de obicei, este dat în vileag",
    "135": " Căci, așa cum există impostori, există și dătători în vileag ai imposturii, din fericire pentru noi și pentru păstrarea unui relativ echilibru în cadrul naturii umane Caracterul impostorului este, desigur, infam, dar nu mai mult decât al lichelei sau lingăului Ceea ce îl deosebește de ceilalţi doi este dorinţa sa acută de a păstra aparenţele Impostorul știe că este gol pe dinăuntru și că ceea ce oferă publicului este o minciună și un simulacru De aceea, își exersează inteligenţa pentru a emite strategii și tehnici de seducţie asupra publicului Întrucât impostorul depinde exclusiv de un public: doar fiindcă acesta există impostorul dezvoltă tactici de seducţie, având chiar un program prin care induce în eroare cu un anumit ceremonial Hotărât lucru, impostorul este un gangster caracterial și moral mai versat și mai rafinat (asezonat și fasonat) decât licheaua sau lingăul Când este dat în vileag, el stârnește dezgust, dar nu la fel de mult ca licheaua și lingăul, poate fiindcă impostorul lezează oarecum actoricește realitatea, pe când ceilalţi doi o lezează într-un mod grobian și gregar",
    "136": " În nici un caz nu aș vrea să se creadă că iau apărarea impostorului, departe de mine așa ceva El are însă o alură mai puţin agresivă decât licheaua și lingăul, poate fiindcă, străduindu-se cu atâta râvnă să pară ceea ce nu este, ar putea fi bănuit destul de ușor, medical vorbind, de schizoidie Licheaua și lingăul nu sunt suspecţi de vreo formă de maladie psihică – însușirea lor dezgustătoare este delimitabilă în cadrul unei normalităţi umane blamabile și decepţionante, dar totuși „normalitate”; în timp ce în cazul impostorului intervine o dedublare nesănătoasă, ușor de diagnosticat în spaţiul psihic Totuși, există o situaţie în care se aseamănă cu licheaua: atunci când impostorul se lichelizează (firește, verbul nu există în limba română – l-am creat pe loc, pentru a descrie procesul de trecere dintr-o categorie în alta, chiar dacă ambele categorii sunt ignobile) Ceea ce irită cel mai mult în cazul impostorului este gonflarea sa narcisică și grandomania; el încearcă să pervertească vidul dinăuntru și lipsa de profesionalism cu aere de erudiţie și magnanimitate culturală (sau de altă natură, în funcţie de specialitatea impostorului) care sunt jucate și trucate uneori cu destulă îndemânare",
    "137": " Vai, însă, de clipa decamuflării și a dării în vileag! Strivit în procesul demistificării la care este supus atunci când e descoperit, impostorul devine un deșeu Iar deșeurile nu sunt, după cum bine se știe, întotdeauna reciclabile! \n\nFurunculul \nÎn fauna și flora României postcomuniste există încă un specimen demn de analizat: Furunculul sau omul-furuncul Furunculul nu este foarte des întâlnit, nu e la fel de frecvent ca licheaua, lingăul sau impostorul Dar există, totuși, într-o măsură vizibilă și chiar parţial definitorie pentru postcomunismul românesc (ce-i drept, el a fost valabil și în timpul comunismului românesc, nefiind, prin urmare, o achiziţie întru totul postcomunistă) Furunculul poate fi politician, mafiot, patron al unui club de fotbal, dar și specialist într-ale culturii, tânăr, matur ori bătrân Care este primul lucru ce se poate observa la omul-furuncul? O ură viscerală și o agresivitate lingvistică păstrând încă aparenţa politeţii, dar ascunzând frustrări, ranchiune și complexe malformatoare",
    "138": " Uneori furunculul urăște pur și simplu femeile frumoase și deștepte, alteori urăște bărbaţii parţial înrudiţi cu el, ca agresivitate și patos inflamatoriu Nu există o regulă exactă pentru omul-furuncul Dar logica lui este limpede: să atace, să muște, să spurce ofensator (chiar dacă vag-decent încă), să se facă vizibil și respectat prin cultura violenţei, prin ura sa viscerală, de neînţeles Nu este greu de ghicit că Furunculul este poreclit astfel, la nivel de fiziologie morală umană, pentru că este plin cu puroi; iar în acest puroi nu neapărat aluvionar, ci adeseori bine dozat, cât să jignească, să maculeze, să lichideze cu oarecare ceremonial, se amestecă inclusiv fantasme: bărbaţii rivali (ca profesie, prestanţă ori abilitate de spurcare) trebuie „castraţi”, iar femeile trebuie „lapidate” ori măcar simbolic „violate” lingvistic Furunculul nu este un individ care poate fi rezolvat prin stoarcerea sa de puroi ori prin metode chirurgicale",
    "139": " Și asta pentru că puroiul acela instrumentat astfel, fie chiar și în scopuri terapeutice, i-ar împroșca și pe „chirurgi”, mânjindu-i De aceea, soluţia cea mai la îndemână este ca Furunculul să fie lăsat să piară pe limba lui, înecat în propriul său puroi, în propria-i mâzgă lingvistică Omul-furuncul este un individ întru totul căzut din paradis; s-ar putea crede că darea pe din afară a puroiului l-ar elibera – dar nu este sigur nici măcar acest lucru, întrucât Furunculul are rezerve nesfârșite de ură și ranchiună Are o profundă energie demolatoare și puseuri furioase de lichidare a celuilalt Felul în care își alege ţintele nu este, însă, foarte limpede: acestea nu sunt neapărat aleatorii, ci întru câtva alese cu un scop care se lămurește pe parcurs – ca demonstraţia punitiv-lichidatoare (dar care este vina ţintelor alese rămâne o enigmă!) să aibă vizibilitate și impact De aceea, Furunculul nu îi atacă pe cei consideraţi sus-puși ori mai-mari (din varii domenii), ci doar personalităţile de gradul al doilea, să spunem, care nu au notorietate sută la sută, ci doar cincizeci la sută",
    "140": " Femeile, de pildă, îi atrag atenţia într-un sens aparte: de obicei, Furunculul este un bărbat amorf din punct de vedere fizic, fără strălucire, chiar inhibat corporal, de unde canalizarea urii sale ca o compensaţie a lipsei de atracţie fizică (el este ori deșirat, fad și timid, ori destul de porcin și infatuat) Puroiul dinăuntrul lui e ca o mâncărime care nu-l lasă să doarmă, ci-l face mereu să se scarpine: nu suportă nici ca alţii să îl scarpine și își simte moţul de puroi din creștet ca pe o excrescenţă care-l individualizează Dar cum talazurile de puroi cresc treptat înăuntrul său, galbene, scârboase, concentrice, devine clar de la un moment dat că Furunculul va trebui să crape Ce va fi atunci, vom vedea când se va întâmpla acest lucru \n\nAnimalul \nExistă un specimen românesc mai greu de încadrat și numit: în lipsă de altceva îi spun Animalul",
    "141": " Nesimţit, grobian, dar infatuat, Animalul poate fi mai cu seamă patron: al unui club de fotbal, al unui restaurant, al unui bar, șef de sindicat, dar și politician, guru improvizat al naţiei, fals „Mesia”, limbarnic și agramat, histrion cu discurs de gangster narcisiac, autoadulatoriu etc Animalul adoră să se dea în stambă, cum se spune în argou, să fie one man show: fiindcă Animalul nu există și nu funcţionează decât sub reflectoarele mass-media ori pe stadioane De aceea, Animalul există mai ales prin discurs, însoţit de o mimică specială, de gestică explozivă, de registrul onomatopeic Ce mai tura-vura? Animalul este animal! Limba îi este scâlciată și încleiată, cuvintele lui sunt rămășiţele între dinţi ale unor foste cuvinte integre, sonoritatea sa este gâlgâitoare și vâscoasă, patetismul său este de crocodil și maimuţă la un loc, mimetismul faţă de gangsterii din filmele americane este al unui papagal de mahala",
    "142": " Degeaba are o vestimentaţie rasată, de la cele mai în vogă case de modă, fiindcă Animalul se revelează ca în povestea împăratului gol pușcă, închipuindu-se înfofolit și admirat Animalul nu poate fi diminutivizat – el este animal sută la sută: grohăie, miaună, latră, cotcodăcește, măcăie, dar mai ales scoate mugete Onomatopeile îi folosesc întru totul pentru exprimarea satisfacţiei ori a furiei, pentru defulare Când grohăie, măcăie ori cotcodăcește, Animalul este fericit Când latră ori scoate mugete, este în delir de persecuţie Narcisismul păstos nu îl împiedică pe Animal să sucombe din când în când unui complex de inferioritate, atunci când este scos din ţâţâni În acele clipe febrile, el devine brusc naţionalist, umflat de ciorba boborului pe care ar râvni să-l păstorească Mănâncă această ciorbă prea repede, iar stomacul său reacţionează ca atare: Animalul flatulează și eructează, fiindcă și acestea sunt fapte de viaţă, pentru a demonstra că este cel potrivit, singurul, alesul, pentru ţara sa",
    "143": " \n\nVaca blondă \nCum între jivinele de mai sus am portretizat mai cu seamă bărbaţi, era cazul să pun pe tapet și un anumit tip de femeie, tocmai pentru că fauna și flora postcomunistă a României nu duce lipsă de ipostaze feminine blamabile: una dintre ele este vaca blondă Aceasta nu este proastă neapărat, are o inteligenţă nativă, și nu este nici urâtă, fiind chiar destul de arătoasă: dar șarmul său fizic este fie unul grobian, plebeu, fie unul artificial Vaca blondă este chiar blondă (sau măcar șatenă) la origine, dar își vopsește părul și mai blond, din motive de epatare și vogă A fi blondă este la modă și este sexy A fi blondă impune un standard de bărbat: soţul vacii blonde este, să spunem, parlamentar sau director de bancă, șef la sindicate sau patron a te miri ce, sau ceva de genul acesta Iar ea, vaca blondă, este secretară-șefă (foarte șefă) sau purtătoare de cuvânt, directoare la poștă sau șefă la supermarket – și tot așa, promovată datorită ascensiunii sociale ori politice a soţului ei",
    "144": " De ce vaca blondă este o jivină care repugnă în postcomunismul românesc? Pentru că, în ciuda înzestrării sale native, ea este, de obicei, o proastă fudulă Banii și afacerile consortului ei îi garantează un minimum de succes în societate și un la fel de măcar minim respect, ce-i îngăduie să bată cu pumnul în masă aproape oricând și oricum Mai mult chiar, datorită afacerilor consortului său și sponsorizărilor pe care acesta le-ar putea face în varii domenii, vaca blondă își permite să fie autoritară, abuzivă, îngâmfată, deși ea este ignorantă în lumea în care și-ar dori să strălucească Bonomia ei este doar o aparenţă, în realitate ea fiind marcată de puseuri de mânie și incorigibil parvenitism Ochii ei mici și aprinși sunt însemnaţi de grăsimea unui vid înconjurător în care se lăfăie o ignoranţă durdulie Nimic nu-i mai rău pe lumea aceasta decât prostul fudul, spunea Caragiale",
    "145": " Vaca blondă nu este cel mai blamabil speciment din postcomunismul românesc (nici vorbă de așa ceva), dar ea sare în ochi prin faptul că este perechea arhetipală a prostului fudul, adică proasta fudulă Văcoșenia sa nu este una fizică (întrucât vaca blondă poate fi suplă și nu neapărat obeză), ci una iremediabil spirituală – mai exact, intelectuală \n\nPost-scriptum Sper că s-a înţeles că nu am nimic împotriva blondelor Nu despre blonde în general este vorba aici, ci despre o jivină destul de specială a postcomunismului românesc! \n\nIII Etică și memorie \nIndustria securistă \nStudent la istorie pe vremea comunismului, apoi, în postcomunism, jurnalist, istoric la Institutul Român pentru Istorie Recentă, consilier prezidenţial între 1999 și 2000, actualmente director la Institutul de Investigare a Crimelor Comunismului, Marius Oprea a fost anchetat de Securitate pentru discuţii anticomuniste cu prietenii săi, în ultima perioadă a ceaușismului El nu face din acest început un caz de disidenţă, ci îl amintește ca o minimă justificare a preocupărilor sale",
    "146": " Două dintre cărţile lui sunt axate contrapunctic pe chestiunea Securităţii: este vorba despre Banalitatea răului O istorie a Securităţii în documente, 1949-1989 (Editura Polirom, Iași, 2002) și Moștenitorii Securităţii (Editura Humanitas, București, 2004) Marius Oprea a antologat și comentat câteva dintre documentele cele mai importante legate de crearea, structura și funcţionarea organului de represiune în România comunistă, în Banalitatea răului vorbind în primul rând despre „ocupaţia sovieto-comunistă”, care a fost determinantă pentru nașterea Securităţii, instituţia de represiune din România fiind concepută ca „instrument al terorismului de stat” (p 12) în virtutea dogmei dictaturii proletariatului \n\nAnaliza mecanismelor de administrare a actului de poliţie politică în regimul totalitar comunist din România arată că brutalitatea a fost ridicată la rang de politică de stat, în numele „luptei de clasă” și a provocat un reflex de lungă durată, o „banalizare” a răului, întreţinută cu ajutorul aparatului poliţiei politice (p",
    "147": " 14) \n\nScopul era inculcarea și menţinerea fricii în rândul populaţiei, intimidarea acesteia și administrarea fricii în mod ramificat și procentual Securitatea a apelat la brutalitate fizică extremă în prima etapă a funcţionării sale (1948-1964), optând apoi, în a doua perioadă (1964-1989), pentru o formă insidioasă de persuasiune pavloviană, chiar dacă și în această perioadă au mai existat destule cazuri de agresiune fizică asupra opozanţilor regimului comunist Dacă în prima etapă au fost majoritari securiștii „lumpenproletari” – mercenari, unii analfabeţi, activând ca schingiuitori frenetici (p 137) –, cea de-a doua etapă a fost dominată de securistul cu studii, care se dorea a fi un intelectual Dar chiar și în prima etapă, în anii 1952-1953, Gheorghiu-Dej și conducătorii Securităţii au avansat ideea calificării, specializării și ridicării nivelului intelectual al angajaţilor organului de represiune; era o măsură menită să reducă numărul lumpenilor existenţi, obligaţi și sfătuiţi să-și completeze studiile; cursurile durau zece luni și pregăteau în știinţe politice, limbi străine, instrucţie, transmisiuni, tehnică de luptă etc",
    "148": " Până în 1948, când a fost creată Securitatea și investită cu puteri discreţionare, nu a existat un vid de teroare, întrucât a funcţionat, chiar dacă nu impecabil, o pre-Securitate, o Siguranţă reformată și infiltrată de agenţi sovietici, comuniști români și mercenari În momentul înfiinţării, structura Securităţii era destul de impresionantă – cuprindea zece direcţii cu ţintă clară, care monitorizau toată ţara din punct de vedere sociopolitic, după cum urmează: Informaţii, Contrasabotaj, Contraspionaj în închisori și Poliţie, Contraspionaj în forţele armate, Anchete penale, Protecţia ministerelor, Cadre, Tehnică, Politica Partidului, Secţia Administrativă; pe lângă aceste direcţii principale funcţionau secţii secundare, specializate pe interceptare, filaj, supraveghere Schema Securităţii cuprindea treisprezece direcţii regionale strategice; numărul ofiţerilor activi a fost iniţial de două-trei mii, dar acesta s-a dublat și triplat în anii următori Pentru a fi stimulaţi, securiștii aveau salarii uriașe (cadrele de conducere primeau de cinci ori mai mulţi bani decât lucrătorii obișnuiţi) și beneficiau de diferite tipuri de cartele pentru produse",
    "149": " În timp, numărul direcţiilor a sporit atât la nivel structural, cât și regional În 1949, adiacente Securităţii, se creează trupele de Securitate, care angrenau în structurile lor câteva zeci de mii de militari Din punctul de vedere al istoriei sale, în prima etapă a epocii Ceaușescu, în 1967 și 1968, Securitatea este parţial perturbată de atacul lui Nicolae Ceaușescu împotriva regimului Gheorghiu-Dej și a ministrului de Interne (funcţionând din 1952) Alexandru Drăghici; primul era pe post de „tată” care trebuia ucis simbolic și ideologic, iar al doilea, pe post de „frate” rival Pretextul îl constituie cazul Pătrășcanu, considerat a fi un abuz al regimului Gheorghiu-Dej: pe baza lui, Ceaușescu încearcă să-și construiască imaginea internă a unui lider reformator În a doua fază a epocii Ceaușescu, Securitatea a fost modernizată, ea primind însă un șoc important la nivelul conducerii atunci când Ion Mihai Pacepa (adjunct al șefului Direcţiei de Informaţii Externe din Ministerul de Interne) a rămas în Occident în 1978, deconspirându-i structura și scopurile ca instituţie de represiune",
    "150": " Din această cauză, Ceaușescu a reorganizat-o în forţă într-o formă dură, amintind de anii ’50, acordându-i un statut special, omnipotent În ultima fază a perioadei Ceaușescu, numărul lucrătorilor din Securitate ajunsese la 15000, aceștia folosindu-se de 137000 de informatori activi – ceea ce reprezenta o creștere spectaculoasă faţă de vremurile de început ale Securităţii, când instituţia funcţiona prin 3000 de lucrători și 42000 de informatori În anii ’70 a început să crească numărul colaboratorilor intelectuali, instituţia Poliţiei politice renunţând la colaboratorii de origine rurală; tot în această perioadă, Securitatea a renunţat la recrutarea prin constrângere și șantaj, făcând apel, în schimb, la sentimentul patriotic, în pas cu naţionalismul ceaușist S-a apelat la trei tipuri de legături: informatorii clasici, colaboratorii (persoane de sprijin care nu practicau delaţiunea, dar ajutau Securitatea) și rezidenţii – în ale căror case se organizau întâlnirile dintre ofiţerii de Securitate și delatori",
    "151": " În cele ce urmează voi analiza (la nivel de mentalitate) strategiile și scopurile Securităţii, așa cum transpar ele – direct sau indirect – din discursurile capilor săi Voi remarca, pentru început, că în toate documentele legate de activitatea Securităţii apar în mod tendenţios câteva verbe dirijate împotriva „dușmanilor poporului”: „a zdrobi”, „a reprima”, „a desfiinţa”, „a demasca”, „a nimici”, „a lichida”, „a stârpi”, „a da de pământ” (ultimul utilizat cu sensul de a împușca) Ministrul Teohari Georgescu declara în 1949 că „Securitatea este organul care izbește” (Banalitatea răului, p 74), dorind să prevină scăpările și lipsurile instituţiei pe care o conducea „Se va lovi fără milă”, reia ideea același ministru la o conferinţă din 28 februarie 1950, „fiindcă noi dacă avem legea, după cum am discutat astăzi, vom da lovituri” (ibidem, pp 120, 131) Trei ani mai târziu, anchetat în procesul „deviaţioniștilor de dreapta” și acuzat că nu a fost vigilent în ura sa de clasă, Teohari Georgescu declara că a condus un aparat la început tânăr, care a crescut, devenind astăzi un instrument puternic în mâna Partidului, plin de ură împotriva dușmanului, devotat Partidului, clasei muncitoare",
    "152": " Fără ură de clasă, nu aș fi putut munci la crearea unui astfel de aparat (ibidem, p 256) \n\nFrenezia bătăliei împotriva „dușmanilor poporului” este reluată contrapunctic la aceeași conferinţă continuată în zilele următoare de Gheorghe Pintilie, figură patibulară de securist carierist, asasinul lui Ștefan Foriș (fost lider al Partidului, rival al lui Gheorghiu-Dej): să ne întărim, să putem da lovituri dușmanului cât mai puternice, poate întreit ș…ţNu putem spune că s-a terminat lupta, dacă am vorbit că am dat puternice lovituri dușmanului, putem să spunem că abia începem acum să dăm lovituri mai puternice Dușmanul abia acum este turbat ș…ţ Partidul a hotărât să lovească cu toată puterea și trebuie lovit cu toată puterea (ibidem, pp 133, 160) \n\nChiar și privind în interiorul Securităţii, Pintilie descoperă omniprezenţa inamicului, motiv pentru care propune un soi de harakiri sanificator: \nAvem o serie de slăbiciuni de care trebuie să ne debarasăm, trebuie să le scoatem cu fierul roșu din organismul nostru (ibidem, p",
    "153": " 133) \n\nO altă parte a discursului lui Gheorghe Pintilie se centrează pe necesitatea aplicării agresiunii fizice asupra „dușmanului poporului”, dar nu în mod sadic, fără discernământ, ci organizat: acesta trebuie lovit „cu toată ura”, dar nu oricum, ci disciplinat Din cauza aceasta, securiștii înșiși trebuie să fie niște purificaţi care se curăţă mai întâi pe ei înșiși: să scoatem tot ce este străin de organele noastre, organele noastre are sarcini mari, specifice, trebuie să luptăm și să scoatem tot ce este putregai (ibidem, p 146) \n\nVigilenţa este văzută ca fiind igienică, deoarece îl face pe securist să se autoreeduce: \nNu urmăresc să facem Securitate în Securitate dar șvorbescţ cu scopul de a ajuta pe tovarăși, de a scoate tot ce este putregai la noi (ibidem, p 161) \n\nPe de o parte, Pintilie critică abuzul de arestări și anchete (ale unor oameni nevinovaţi), dar pe de altă parte indică acţiunea necesară de încarcerare a „dușmanilor”, fără de care Securitatea nu și-ar mai avea rostul: \nPartidul a hotărât să facem colonii de muncă, să spunem lagăre, colonii de muncă, detașamente de muncă, încă nu s-a găsit forma, rămâne de frământat, ca să dăm și politicește just și poate peste o săptămână-două noi o să avem lagăre, ori așa cum e fixat acum, colonii de muncă",
    "154": " Noi pe cineva trebuie să băgăm, n-o să fie goale! (ibidem, p 148) \n\nCel mai emblematic și expresiv prin grotescul său, dar și prin logica interioară pe care Pintilie o caută și o găsește, este portretul informatorului, unealta securistului, o unealtă tăioasă (înrudită, după cum se va vedea, cu briciul ori strungul), dar vie, un om-unealtă: fiecare meseriaș, fiecare doctor, orice om are o sculă și de scula lui se îngrijește, însă la Securitate care este scula noastră? Am spus că avem și noi o sculă Dacă frizerul are brici, dacă strungarul are strung, am spus că ce avem noi sunt informatorii noștri, să știm cum să muncim, să vedem cu cine avem de-a face Așa cum muncitorul are grijă de scula lui, așa avem și noi de informatori – și noi trebuie să avem grijă de scula noastră mult mai mult (ibidem, p 134)",
    "155": " \n\nGrijuliu faţă de racolarea și prelucrarea informatorului, Pintilie intuiește că securistul fără informator ar fi lipsit de mâini și picioare, ar fi adică un handicapat De aceea, el insistă pe rolul de „sculă” al informatorului, o „sculă vie”: la frizer este sculă moartă, la strungar la fel, la noi este sculă vie, trebuie să-i dăm mai multă atenţie (ibidem, p 151) \n\nÎn paranteză fie spus, dintre documentele inserate în Banalitatea răului, foarte interesante sunt textele teoretice provenite din Arhiva Securităţii, în legătură cu funcţionarea acesteia Recrutarea informatorilor, de pildă, este un text conceptual încă din 1948: să fi avut Securitatea strategi și teoreticieni români sau textul respectiv era o traducere a unui document similar al NKVD-ului? Ori să fi fost o moștenire conceptuală de la fosta Siguranţă, instituţie căreia comuniștii i-au schimbat doar denumirea instituţiei, preluându-i destule caracteristici? În orice caz, în anii de după înfiinţarea Securităţii, directivele legate de reţeaua de informatori și funcţionarea acesteia vor fi tot mai precise și mai nuanţate",
    "156": " Cei care au întocmit aceste texte, precum și rapoartele ulterioare insistau să fie exacţi, „știinţifici”, un fel de „hermeneuţi” ai poliţiei secrete și politice din România comunistă Căci textele acestea râvneau să fie și un fel de „table ale legii” În sfârșit, un alt moment-cheie în discursul lui Gheorghe Pintilie este lauda Securităţii văzută ca supragândire, ca intelect desăvârșit: \nTot organul nostru este un creier curat, nu avem nici un os, nimic Noi suntem creier și trebuie așa gândit (ibidem, p 150) \n\nÎn această formulă, elogiul intrinsec al securistului sugerează că acesta ar putea fi un fel de supraom („nu avem nici un os”, sm) Finalul demonstraţiei se dorește a fi revelatoriu și autotriumfal: „noi suntem creierul de sus până jos” (ibidem, p 151); osul este, eventual, informatorul, chiar dacă Pintilie nu mai precizează acest lucru La aceeași conferinţă din februarie-martie 1950, maiorul Gheorghe Petrescu afirmă dorinţa de disciplină, ordine și transformare a sistemului concentraţionar într-un fel de Tabel al lui Mendeleev, fiind criticat haosul arestărilor dezorganizate: nici azi n-am reușit să punem în ordine cu ţinerea arestaţilor pe ţară, nu știm nici azi cine a fost arestat, cine a rămas nearestat, care este situaţia lor, datorită faptului că la început s-a lucrat anarhic (ibidem, p",
    "157": " 172) \n\nNu este vorba de o autocritică oarecare a capilor Securităţii, ci de realitatea concretă a faptului că organul de represiune funcţiona defectuos la nivel de autocontrol riguros Mai departe intră în scenă generalul-maior Alexandru Nicolski, artizan, printre altele, în acei ani, al brutalei reeducări studenţești de la Pitești „Trebuie să facem mai bine și mai repede” (ibidem, p 190), lansează acesta, adică represiunea să devină impetuoasă și să prindă viteză \n\nTrebuie să ducem o acţiune ofensivă, nu să stăm cu mâinile încrucișate și să prevedem, fără greșeli, acolo unde va încerca să acţioneze dușmanul Și trebuie să lucrăm informativ, nu cu mâinile încrucișate (ibidem, p 191) \n\nNicolski recunoaște și alte slăbiciuni ale Securităţii, de pildă birocratismul, dar încheie anunţând viabilitatea și vivacitatea organului de represiune, într-o formulare orgolioasă: \nA început să ne mănânce rugina birocratismului Aparatul nostru nu poate fi mâncat, însă acesta este un aspect (ibidem, p",
    "158": " 191) \n\nSecuritatea nu poate fi „mâncată”, iată aici o formulare exactă, întrucât organul de represiune era și râvnea să fie o instituţie canibalică, ingurgitându-i pe ceilalţi Cu același prilej ia cuvântul și un teoretician al Securităţii, colonelul Guţan, care proiectează în dușmanii poporului un monstru multiform sau anamorfotic: \nAcesta este obiectivul nostru principal, general, pe acesta trebuie să-l urmărim Lichidarea dușmanului sub toate formele și aspectele lui (ibidem, p 198) \n\nCa retor ce se dorește a fi și inspirat, Guţan ţine o pledoarie pentru discernământ și impetuozitate Citatul care urmează este lung, dar ilustrează perfect tânjirea securiștilor de a discuta ori chiar de a polemiza cordial, de parcă organul care îi patrona ar fi fost o instituţie spirituală: \nŢin să reamintesc tovarășilor, a intra în Securitate, a purta epoleţi albaștri, a fi investit cu puteri de a urmări, a cerceta, de a trimite în judecată oameni, de a aresta, de a priva pe alţii de libertate sunt lucruri extrem de importante",
    "159": " Cine ne încredinţează acest drept? Clasa din care facem parte, Partidul nostru ni l-a dat, Guvernul Pentru ce? Pentru ca acest drept să fie îndreptat împotriva dușmanului de clasă Este un drept care cere multă gândire, adâncire Este un drept pe care trebuie să știi să-l mânui cu multă abilitate Este ca un ascuţiș, cu acest drept jucăm ca pe un vârf de ascuţiș ș…ţ Însă atunci când am judecat bine o situaţie, atunci ni se cere să mai avem și altă calitate, hotărâre în execuţie, fără șovăială Lovituri crâncene împotriva dușmanului pe care l-am precizat bine, fără milă, și să-l lovim așa ca să nu se mai ridice în viaţa lui (ibidem, p 202) \n\nLogica acestui discurs autoîntemeietor este acela de a ajunge la originea și nașterea Securităţii: „Noi n-am venit singuri, pe noi ne-a trimis Partidul și când ne-a trimis ne-a verificat” (ibidem)",
    "160": " Datorită acestei matrice, securisul trebuie să aibă un comportament exemplar, să nu fie imoral (afemeiat, alcoolic, corupt – tocmai fiindcă aceste vicii erau frecvent întâlnite în cadrul moravurilor securiste), ci meticulos, activ, pilduitor „Moralistul” colonel Guţan insistă pe felul în care un securist trebuie să dobândească aceste calităţi Între teorie și practică, diferenţa era însă categorică: securistul român a fost cel mai adesea dur, grobian, fără scrupule și mercenar \n\nPractic, profilul ofiţerului de Securitate, similar cu portretul cekistului sovietic descris de literatura proletcultistă ș…ţ a fost alterat deseori de vicii și pasiuni lumești, de ambiţie, infatuare și dispreţ în raport cu celelalte cadre, pe măsura avansării în grad sau funcţie Astfel, cu toate sutele de mii de ore de ședinţe și analize, Securitatea a luat chipul și asemănarea cadrelor ei, iar printre ofiţeri și subofiţeri prea puţini erau cei care îmbrăcaseră uniforma poliţiei politice doar din convingerea nestrămutată a unei cauze juste (ibidem, p",
    "161": " 199) \n*** În Moștenitorii Securităţii, Marius Oprea este un justiţiar impetuos și tenace (dotat însă și cu umor), interesat de destinul securiștilor, activiștilor fostului PCR și informatorilor aruncaţi în malaxorul postcomunismului românesc El realizează un portret antropologic al securistului: și asupra acestuia s-a aplicat în comunism strategia de inculcare și implementare a omului nou, prin asfixiere și bombardare politico-ideologică; un al doilea element a fost cultivarea în securiști a unei loialităţi pavloviene, mecanice, faţă de regimul comunist; în al treilea rând, securistul generic a fost marcat psihologic de posibilitatea de a deveni el însuși un hăituit în teritoriul fricii care domina în sistemul comunist: securistul era consacrat ca instaurator al terorii, dar putea să devină, dacă greșea, și o victimă (deși acest lucru s-a întâmplat foarte rar, de obicei securistul reprofilându-se și adaptându-se din mers după stăpânii săi) A patra componentă deloc de neglijat era mercenariatul său catalizat de avantajele financiare ale slujbei asumate",
    "162": " Ascensiunea ori decăderea securiștilor depindea și de dinamica internă a structurii funcţionale a Securităţii, dar mai ales de lupta pentru putere din diversele etape ale comunismului românesc Marius Oprea constată că omul nou nu a prins rădăcini în securistul generic: acesta a mimat a fi om nou (din parvenitism și instinct de conservare); pragmatic, securistul generic era lipsit de scrupule și, deci, adaptabil inclusiv într-un alt sistem politic decât comunismul Tranziţia românească a dovedit cu prisosinţă acest lucru În decembrie 1989, după fuga lui Ceaușescu, mulţi dintre securiști au fost alarmaţi iniţial, așteptându-se la represalii; dar începutul anului 1990 i-a înseninat pe deplin, indicându-le care va fi noua lor ocupaţie: echipa lui Ion Iliescu și Frontul Salvării Naţionale aveau nevoie de fosta Securitate pentru a contracara acţiunea partidelor istorice și doleanţele anticomuniste ale societăţii civile Singurii antrenaţi să facă faţă acestei situaţii erau securiștii; sau, cum spune autorul Moștenitorilor Securităţii, „dilema profesională a securiștilor faţă cu democraţia a fost de scurtă durată”",
    "163": " Marius Oprea este decis să spulbere orice îndoială în privinţa Securităţii: nu a existat niciodată o Securitate bună, care să fi compensat underground Securitatea rea; Securitatea a fost întotdeauna și exclusiv un instrument de teroare și supraveghere punitivă a populaţiei, fiind aservită complet dictaturii comuniste Mitul unei posibile Securităţi bune (sau patriotice) a fost confecţionat chiar de Securitate Nu presupusa (falsa) Securitate bună a fost vărsată în Serviciul Român de Informaţii, ci Securitatea propriu-zisă, corp logistic (și nu numai) al fostei poliţii secrete a regimului comunist Dacă în prima sa etapă (perioada Dej) Securitatea practicase terorismul de stat, în a doua etapă (perioada Ceaușescu) se specializase pe „gestionarea fricii” Cum avea să se comporte respectiva instituţie în postcomunismul românesc? La 22 decembrie 1989, Securitatea avea 15312 angajaţi (inclusiv civili); trupele de Securitate cuprindeau 23370 de membri; iar numărul informatorilor era de 400000",
    "164": " Demonstraţia lui Marius Oprea mizează pe ideea că tranziţia și presupusa democraţie au cosmetizat Securitatea, dar fără a-i schimba metodele și strategia S-a schimbat doar agenda de lucru De aceea, un segment central al cărţii lui Marius Oprea îl reprezintă prezentarea detaliată a reciclării, în postcomunism, a celor mai importanţi ofiţeri din fosta Securitate, din varii Direcţii și Unităţi Lista este lungă (aducând pe alocuri cu un roman de capă și spadă) și poate fi parcursă ca un fel de dicţionar „profesional” Concluzia fatală este aceea că majoritatea ofiţerilor de rang înalt din Securitate au intrat în structurile politico-administrative ale României postcomuniste sau au devenit oameni de afaceri Fosta Securitate funcţionează actualmente recondiţionată facial, dar structura ei a rămas una de tip mafiotic, nociv Printre altele, Securitatea s-a privatizat: pulverizarea membrilor ei nu a însemnat dispariţia structurii de bază, ci elasticizarea acestei structuri cu picioare lungi de păianjen – sau caracatiţă",
    "165": " Marius Oprea accentuează rolul lui Ion Iliescu de coagulator al Securităţii reprofilate în postcomunism: Serviciul Dezinformare a lucrat meticulos în 1990 în folosul FSN și al lui Ion Iliescu Reactivaţi, foștii securiști au înţeles că nu mai erau nevoiţi să se căiască: mercenariatul și cameleonismul care le erau specifice le-au permis nu doar supravieţuirea, ci chiar înregimentarea în noua putere postcomunistă Astfel, casele conspirative ale fostei Securităţi au început să fie refolosite încă din ianuarie 1990 „Actorul-guerillero” Gelu Voican-Voiculescu s-a implicat și el în regruparea fostei Securităţi, considerând că membrii acesteia sunt performanţi Marius Oprea pedalează pe ideea că Securitatea a fost nu doar machiată și coafată în 1990, ci de-a dreptul clonată, noua Putere apelând la serviciile sale mai întâi neoficial, apoi oficial, prin înfiinţarea la 24 martie 1990 a SRI (iar înainte de SRI, prin înfiinţarea la 1 februarie 1990 a Direcţiei de pază a obiectivelor de interes politic, alcătuită din fosta unitate de elită din cadrul Securităţii Municipiului București)",
    "166": " Care au fost principalele acţiuni ale fostei Securităţi regrupate în 1990? Mai întâi macularea Opoziţiei prin dezinformări ritualice (de pildă, fabricarea unor manifeste legionare puse în cârca PNŢCD și PNL), catalizarea și instrumentarea înfruntărilor sângeroase de la Târgu-Mureș (din martie 1990), ziua de 13 iunie (confecţionată ca „rebeliune legionară”) și mineriada aferentă Anul 1991 este memorabil, apoi, datorită scandalului Berevoiești, SRI procedând intenţionat la distrugerea programatică a arhivelor fostei Securităţi, respectiv a 7 tone de documente secrete Foarte adecvată este clasificarea moștenitorilor Securităţii, așa cum o face Marius Oprea, în trei categorii: 1) securiștii care din 1990 au devenit politicieni ori oameni de afaceri; 2) carieriștii care au devenit șefi ai unor puternice structuri de informaţii; 3) „pensionarii” sau „fraierii” care s-au retras din activitatea informativă, au decăzut din structurile securiste ori s-au reprofilat pe activităţi cotidiene mărunte O altă funcţie a foștilor securiști în postcomunism a fost devalizarea sistemului bancar din România",
    "167": " O amplă grupare de securiști și-a găsit matca în Gelsor (firma de afaceri mobiliare a lui Sorin Ovidiu Vântu), în cadrul căreia s-au utilizat mijloace de spionaj economic, după cum precizează Marius Oprea Securiștii de aici s-au ocupat de culegerea de informaţii pentru șantajarea, compromiterea, racolarea sau influenţarea unor oameni politici ori lideri economici și financiari Unităţile specializate odinioară în comerţ exterior nu au șomat nici ele, ci s-au implicat în exporturi oneroase și contrabandă (este prezentat în detaliu cazul CRESCENT) ori au dat naștere chiar și unui partid: PUR! Atentatele din 11 septembrie 2001 au constituit pentru regimul Iliescu din perioada 2000-2004 un pretext pentru a reactiva un nou val de foști securiști, prezentaţi ca strategi în lupta împotriva terorismului! Concluzia lui Marius Oprea este aceea că Securitatea constituie astăzi a cincea putere în România postcomunistă: cam 10000 de indivizi (foști securiști și oamenii lor de legătură) controlează ţara în diverse moduri: politic, economic, financiar",
    "168": " Moștenitorii Securităţii este o carte terifiantă, pentru că seamănă cu un thriller: atâta doar că nimic nu este inventat, iar lucrul acesta dă fiori În România comunistă nu a existat doar industria siderurgică ori minieră (pe lângă multe altele), ci și industria securistă, a cărei putere de reverberare s-a extins și în postcomunism Povestea acestei industrii securiste o sintetizează Marius Oprea în cartea sa, cu inteligenţă, curaj nebun și pertinenţă \n\nZbor deasupra unui cuib de cuci (varianta românească) \nVasile Paraschiv este unul din cei patru disidenţi de marcă ai României ceaușiste, alături de Paul Goma, Doina Cornea și Radu Filipescu Fiind unul dintre iniţiatorii unui sindicat muncitoresc independent de cel manipulat și creat de PCR, Vasile Paraschiv a fost arestat și torturat de Securitate, adeseori fiind internat și în spitale psihiatrice Protestând constant împotriva nerespectării drepturilor omului în România, ploieșteanul Vasile Paraschiv a devenit extrem de iritant pentru regimul comunist care, cu toate eforturile sale, nu a izbutit să-l reeduce",
    "169": " Curajul și obstinaţia, ambele ieșite din comun, au făcut, poate, ca inclusiv pentru cei care îl admirau (în secret sau făţiș), Vasile Paraschiv să pară un „nebun” Dar „nebunia” sa, dacă a fost vreuna, a constat doar în impetuozitatea cu care s-a opus regimului comunist (deși el însuși fusese cândva membru de partid), constatând găunoșenia și injustiţia funciară a respectivului regim, din interior Nu i-a fost dat lui Vasile Paraschiv să devină un Lech Watęsa român, dar nici nu este nevoie să-l gândim pe viteazul ploieștean în asemenea parametri Întrucât nu ideea de posibil lider sindical anticomunist este cea care trebuie să atragă atenţia în cazul lui Vasile Paraschiv, ci, așa cum spuneam, puterea lui de a da o bătălie decisivă, individuală, personalizată, pentru libertate, de a avea curaj și de a merge până la capăt, indiferent de umilinţe și maltratări, de șantaj și indiferent de riscul de a fi singur într-o lume robotizată și înfrigurată de temeri și reacţii pavloviene",
    "170": " Deși a fost exemplar, Vasile Paraschiv refuză sintagma de erou, dintr-o modestie ce-i este caracteristică Simplitatea și onestitatea alcătuiesc natura sa primordială Iar ele sunt autentice și înfioară Lupta mea pentru sindicate libere în România (ediţie îngrijită, studiu, note și selecţia documentelor de Oana Ionel și Dragoș Marcu, postfaţă de Marius Oprea, Editura Polirom, Iași, 2005) este subintitulată, oarecum abuziv, Terorismul politic organizat de statul comunist: astăzi termenul terorism este limpede ancorat ca sens; Vasile Paraschiv îi acordă însă un sens al său, intransigent, personal, legat strict de regimul comunist; de menţionat – cartea a fost realizată în cadrul programului de cercetare a CNSAS! Lucrarea este realizată ca un puzzle, incluzând: memoriile lui Vasile Paraschiv (care sunt esenţiale, pentru că alcătuiesc un testimoniu), documentele prin care protesta oficial la adresa regimului ceaușist, lista de nume a ofiţerilor de Securitate și de Miliţie, dar și a medicilor psihiatri care l-au maltratat direct sau indirect pe Vasile Paraschiv, testamentul politic al acestuia și un masiv dosar alcătuit din documente obţinute prin CNSAS (rapoarte și note informative ale Securităţii, adrese ale Procuraturii RSR, înregistrări de convorbiri, procese-verbale etc",
    "171": ") Secţiunea cea mai interesantă a cărţii, din punct de vedere istoric și informaţional, este cea legată de reeducarea practicată de autorităţi, pe disidenţi și opozanţi, în spitalele psihiatrice: în acest sens, Vasile Paraschiv a fost internat la Urlaţi, apoi la Voila (Câmpina, judeţul Prahova) și Săpoca (judeţul Buzău), printre bolnavi cronici, incurabili, fiind tratat abuziv inclusiv farmaceutic Imaginea cea mai impresionantă din memoriile sale este aceea a spitalului de la Săpoca, „iadul pe pământ”, cum îl numește Vasile Paraschiv: făpturi umane dezarticulate, murdare, rănite, trăind în comun aproape în stare de nuditate, jelind sau, dimpotrivă, practicând pasul de defilare în chip autist, fiind biciuite atunci când erau dezorientate în chip animalic, alcătuind o „lume profund îndurerată și dezordonată care forfotea tot timpul fără rost – era o atmosferă de haos, un calvar” Inclusiv spectatorului încă nealienat nu îi rămâne decât să stea ghemuit, cu genunchii strânși la piept, și să contemple frisonat acel spectacol al deznădejdii umane",
    "172": " La fel de importante, ca mărturie documentară pentru sistemul de represiune din ultima etapă a ceaușismului, sunt cele trei răpiri la care a fost supus Vasile Paraschiv de către Securitate: în 1979, când este dus în pădure și bătut; în 1987, când este sechestrat și torturat într-o cabană, la munte, vreme de patru zile (în urma presiunilor, securiștii-torţionari îi smulg declaraţii și angajamente de loialitate faţă de Securitate și PCR – dar acestea nu vor fi materializate și respectate niciodată, dimpotrivă); în 1989, când este sechestrat din nou într-o cabană și schingiuit vreme de șapte zile, chiar iradiat, tocmai pentru că nu respectase pactul din 1987 (din nou, i se smulge, prin presiuni, un alt angajament, dar nici acesta nu va fi respectat) Comandourile de securiști care de trei ori îl răpesc, umilesc și torturează sunt percepute ca grupuri teroriste: și așa se explică mai clar subtitlul cărţii – Terorismul politic organizat de statul comunist",
    "173": " Nu este greu de ghicit că Vasile Paraschiv este văzut de către membrii aparatului de represiune ca „dușman al poporului”, drept care metodele de intimidare și tortură sunt pe măsură: așa se explică, de pildă, de ce, în 1987, este confecţionată de către Securitate inclusiv o sosie a disidentului, sosie care urma să fie internată într-un spital psihiatric, în timp ce adevăratul Vasile Paraschiv ar fi putut fi, la o adică, lichidat de Securitate Vasile Paraschiv nu se sfiiește să descrie pe îndelete supliciile la care a fost supus Și este bine că procedează astfel, întrucât românii tocmai de o memorie concretă au nevoie, de o mărturie palpabilă; de sânge și răni pe care să le atingă, astfel încât să creadă, asemenea lui Toma Necredinciosul Iată o mostră în acest sens: \nAm fost lovit cu pumnii în faţă, în stomac și în ficat, cu săculeţii de nisip în cap și cu bastonul de cauciuc la tălpi, până când îmi pierdeam cunoștinţa și cădeam în nesimţire pe bancă, apoi aruncau o găleată cu apă rece peste mine și mă lăsau așa până seara sau dimineaţa, când supliciul începea din nou – și tot așa, de două ori pe zi, seara și dimineaţa, șapte zile și șapte nopţi, fără apă și fără mâncare",
    "174": " \n\nAceste schingiuiri aveau loc în martie 1989; iar în decembrie 1989 au fost aplicate împotriva protestatarilor ieșiţi în stradă pentru a manifesta împotriva comunismului și a regimului Ceaușescu \n\nLinșarea intelectualilor Cazul Nicolae Mărgineanu \nÎn anul 2005 s-au împlinit o sută de ani de la nașterea celebrului profesor de psihologie Nicolae Mărgineanu (dintre lucrările sale de anvergură, amintesc doar Psihologia persoanei, Condiţia umană, Psihologia adâncurilor sau înălţimilor), însă sentimentul nu a fost aniversat în nici un fel în cadrul Facultăţii de Psihologie din Cluj-Napoca, unde profesorul a format mii de studenţi și a creat o tradiţie Nici un text aniversar nu a apărut la ceasul sărbătorii, nici mai devreme ori mai târziu În schimb, în 2006, o parte a colectivului de la Facultatea de Psihologie din Cluj-Napoca l-a sărbătorit, într-un volum publicat sub egida Academiei Române, pe Alexandru Roșca (tot psiholog), cunoscut opiniei publice și mediului academic din România din dosarul de urmărire al lui Lucian Blaga, pe care l-a turnat cu aplomb, dar și din delaţiunile practicate asupra profesorului Mărgineanu",
    "175": " Ciudată și injustă ţară, în care victimele sunt uitate, iar delatorii omagiaţi! Poate însă că sărbătorirea adevărată, mult mai adâncă a profesorului Mărgineanu este realizată atipic, dar spectaculos, de volumul Nicolae Mărgineanu Un psiholog în temniţele comuniste Documente preluate din arhiva CNSAS, ediţie îngrijită de Cristina Anisescu (consilier superior al Direcţiei Cercetare din cadrul CNSAS), prefaţă de Adrian Neculau, Iași, Editura Polirom, 2006 Volumul masiv (de aproape 500 de pagini) cuprinde nu doar documente revelatorii din perioada antonesciană și mai ales din cea comunistă, ci și o monografie sintetizată a întregii familii Mărgineanu, cu toţi cei persecutaţi sau uciși de Securitate (vezi, de pildă, cazul lui Petre Mărgineanu, fratele profesorului) Trăitor timp de 16 ani de detenţie în comunism, Nicolae Mărgineanu a depus mărturie despre Gulagul românesc în Amfiteatre și închisori (carte de sertar, publicată postum în 1991) și în volumul mult mai amplu Mărturii asupra unui veac zbuciumat (2002)",
    "176": " Cunoscând direct tortura și umilinţele practicate în temniţele comuniste, psihologul Nicolae Mărgineanu (anchetat dur și maltratat pentru a fi fost, în ficţiunea croită de Securitate, „agent al serviciului american de spionaj”, întrucât fusese bursier al Fundaţiei Rockefeller, și condamnat în așa-numitul lot al Marii Finanţe) a dat probabil cea mai fină analiză tehnică de această natură asupra bestialităţii din detenţie, dar și asupra strategiilor de rezistenţă manifestate de către victime Deși mărturia sa este una despre infern, acesta a putut fi depășit prin variate și nuanţate soluţii de supravieţuire morală și intelectuală De aici prestanţa și exemplaritatea testimoniului prilejuit de autor Procesul Marii Finanţe (dintre cei judecaţi au făcut parte, alături de profesorul Mărgineanu, următorii: Alexandru Popp, Max Auschnitt, Ioan Bujoiu, George Bontilă, Alexandru Balș, Horia Măcellariu, George Manu, Nicolae Petrașcu, Eugen Teodorescu, Dimitrie Gheorghiu, Nistor Chioreanu) a avut parte de o mediatizare specială, în care retorica presei comuniste, axată pe înfierare, miza pe tehnica bestializării adversarilor politici înfăţișaţi ca „șerpi”, „ploșniţe”, „hiene”, ori pe aceea a infracţionalităţii confecţionate: sabotori, trădători, jefuitori, complotiști, spioni, bandiţi; dar s-a mizat și pe registrul subuman, cei incriminaţi fiind catalogaţi drept lachei și slugoi (ai imperialismului), epave, pleavă, putregai",
    "177": " Această mediatizare a fost îngroșată ritualic de telegramele așa-zișilor oameni ai muncii și de moţiunile prin care aceștia manifestau un sadism lingvistic legat de pedepsirea presupușilor vinovaţi Iată o mostră incredibilă și terifiantă, înfierarea defulatorie cu pricina aparţinând muncitorilor și tehnicienilor de la mina Teliuc, care, la 3 noiembrie 1948 clamau de la Tribunalul Militar ca arestaţii și judecaţii din lotul Marii Finanţe să fie schingiuiţi până la moarte Unul dintre semnatari (Nandra Andron) cere ca judecaţii să fie trași pe roată Un altul, Vitez Samoilă, cere să li se scoată ochii și să li se smulgă unghiile Un al treilea, Ilca Petru, reclamă și el schingiuirea până la moarte Iar un al patrulea, Macra Iosif, cere imperios spânzurarea celor judecaţi (vezi ACNSAS, fond Penal, dosar 335, vol 5, f 60) Ce este de notat? Că linșarea mediatică propagată de ziarele comuniste era pigmentată strategic cu astfel de telegrame ale unor presupuși oameni ai muncii (fie ei reali ori confecţionaţi de Securitate) și că procedeul viza mai întâi uciderea în efigie a celor arestaţi, apoi umilirea și maltratarea lor de facto în timpul anchetei, dar și după, în detenţie",
    "178": " Imaginarul celor care emiteau respectivele telegrame și moţiuni era, cât se poate de limpede, unul bolnav Moartea pur și simplu a „dușmanilor poporului” nu era satisfăcătoare: înainte de toate, aceștia trebuiau să fie umiliţi, înfricaţi și distruși psihic Nu știu dacă Nandra Andron, Vitez Samoilă, Ilca Petru ori Macra Iosif mai trăiesc (probabil că nu), dar în cazul în care chiar au fost persoane reale, în carne și oase, ei au servit din plin patologia Securităţii, al cărei principal scop era linșarea ritualică a victimelor sale Cartea-document îngrijită de Cristina Anisescu este foarte bogată în transcrierea de note informative, rapoarte, interogatorii, declaraţii, procese-verbale, extrase, mandate, radiograme, fiind înrudită cât se poate de vizibil și asumat cu Ultima carte Text integral al declaraţiilor la anchetă ale lui Anton Golopenţia aflate în Arhivele SRI (introducere și anexă de Sanda Golopenţia, Editura Enciclopedică, București, 2001) De altfel, Daniela Ţăranu-Mărgineanu, fiica profesorului, a secondat-o constant cu sfaturi și detalii biografice pe îngrijitoarea ediţiei la selectarea și comentarea documentelor din arhiva CNSAS",
    "179": " Foarte minuţios reiese din această carte și felul în care lucra Securitatea pentru a-și supraveghea victimele, după tehnica păianjenului învăluitor Atât înainte de arestare, cât și după eliberarea din închisoare, profesorul Mărgineanu este filat cu ceremonial, cu miză clară, supraveghetorii (securiști și informatori) având misiuni exacte și… termene de materializare (ca în fabrici și uzine) De pildă, în 1965, planul de muncă al Securităţii (da, exact așa se numea procesul de monitorizare securistică!), concretizat asupra psihologului proaspăt ieșit din Gulag, suna cam așa: 1) dirijarea agentului X de a-l determina pe profesorul Mărgineanu să obţină cărţi de specialitate, însă doar cu aprobarea Academiei (termen: 30IX1965); 2) agenţii Y și Z să îl influenţeze „să-și dea seama de valoarea contribuţiei lui la obţinerea unor realizări pentru ţara noastră”, să i se stimuleze sentimentul patriotic pentru a putea fi atras cândva să colaboreze cu organele statului comunist, datorită fostelor sale relaţii cu Statele Unite ale Americii (termen: 30",
    "180": "XII1965); 3) activarea unor surse deja existente ori infiltrarea altora noi din apropierea profesională a lui N Mărgineanu, astfel încât acesta să fie filat constant și în detaliu (termen: 5X1965); 4) filarea fiului profesorului Mărgineanu (actualul regizor N Mărgineanu), pentru a fi cuantificate comportarea și concepţia politică a acestuia (termen: 30X1965); 5) filarea soţiei profesorului (Eufrosina Arvanitis) printr-o agentă stabilă (termen: 1XII1965) – șamd Nu doar în contextul Dosariadei care se petrece astăzi în România, ci și într-un cadru mai larg, acela al istoriei recente, cartea-document axată pe arhiva CNSAS privitoare la profesorul Nicolae Mărgineanu este remarcabilă și explică pe îndelete mecanismele fizice și psihice ale aparatului de represiune din România comunistă, așa cum funcţionau ele: ca terorism intern, planificat de stat \n\nPost-scriptum În 1998, după 8 ani de memorii ale familiei cerând reabilitarea profesorului Mărgineanu, Curtea Supremă de Justiţie, prin recurs în anulare, a casat sentinţa 1894 din 2 noiembrie 1948 a Tribunalului Militar București, achitându-l pe Nicolae Mărgineanu și pe restul inculpaţilor din lotul Marii Finanţe, pentru toate infracţiunile de care au fost acuzaţi",
    "181": " \n\nCuvântul care ucide \nCriza și deteriorarea limbajului, pe tot parcursul secolului XX și începutul secolului XXI, sunt legate, în mod evident, de violenţele politice și cotidiene, multe dintre acestea marcate de „animalizarea conflictului interuman” (după cum afirmă Alain Brossat în Le corps de l ’enemi Hyperviolence et démocratie, La Fabrique, Paris, 1998), de o bătălie aproape feroce între carnasierii umani Indivizii nu mai percep în opozanţii lor niște adversari, ci niște dușmani, de unde practica bestializării lingvistice a presupusului inamic Se pare că imageria animală este cea care satisface cel mai puternic necesităţile de puniţie lingvistică ale indivizilor Registrul-bestiariu are ca principal scop umilirea și ridiculizarea opozantului, care este portretizat, în societatea contemporană, mai puţin ca un monstru, și mai mult ca un animal abject, repugnant Nimeni nu prea mai vorbește astăzi despre dragoni, balauri sau Scyla și Charibda, ci despre păduchi și viermi umani care se cuvin a fi distruși",
    "182": " Zoopolitica, pe care au observat-o foarte mulţi analiști ai fenomenului, are acest scop Există în discursul violent al omului modern și chiar postmodern o „logică zoologică” pe care Alain Brossat o explică a fi moștenită din structura războaielor din vechime, în care celălalt, adversarul, era perceput ca o pradă, ca un vânat, ca o bestie care trebuia eliminată Pe lângă procesul de zoologizare, un alt fenomen de violenţă lingvistică se manifestă prin încercarea de canibalizare a adversarului, a celuilalt: fiind stigmatizat lingvistic, acesta este, de fapt, ucis în efigie, spre a putea fi devorat de agresorul său Ca să luăm două exemple specifice pentru totalitarismele secolului XX, canibalizarea și bestializarea lingvistică a celuilalt (diferitului) putea fi făcută matematic, pretins știinţific, rece (naziștii) sau, dimpotrivă, pasional și ardent (comuniștii) Dar există și altfel de exemple, care nu ţin neapărat de politică Unele dintre cele mai dure discursuri din partea unor făpturi umane apar, de pildă, în epopeea homerică Iliada: războinicii cuprinși de furie oarbă ţin niște discursuri vitriolante și ucigătoare în efigie la adresa adversarilor lor, dar nu numai la adresa acestora (logica fiind una belică)",
    "183": " Desigur, între discursul inflamat al lui Ahile, de pildă, și discursul procurorului sovietic Vâșinski, marele acuzator la procesele înscenate de Stalin (care își numea victimele „vipere lubrice”), diferenţa este una de context, stil, convenţie și literaritate: Ahile este personaj de epopee, Vâșinski este un individ abominabil în carne și oase, un om nou, produs tipic al regimului comunist Aceeași diferenţiere este valabilă și între carnagiul exagerat comis de Ulise asupra peţitorilor insolenţi ai Penelopei și uriașele gropi comune rămase moștenire de la Gulaguri și Holocaust „Teratologizarea istoriei” mai cu seamă în secolul XX, observă Alain Brossat, introduce însă și un alt element: teatralitatea, terfelirea ritualizată și ritualică prin cuvinte De remarcat – și destui analiști ai fenomenului au observat acest fapt – că vocabularul agresiv și grotesc variază în funcţie de ţări și arii geografice, în funcţie de cultură (politică), istorie și multe alte componente Există diferite strategii și tactici lingvistice violente, omul modern (și mai cu seamă omul politic) manifestând o „tensiune dramaturgică” în discursul puterii (Christian Le Bart, Le discourse politique, PUF, Paris, 1998; Jean Franklin, Le discourse du pouvoir, UGE, Paris, 1975) prin care vrea să îi domine pe ceilalţi, inclusiv într-o manieră agresiv-vulgară pe care, nu rareori, ambiţionează să o instituţionalizeze",
    "184": " Dacă animalele manifestă mai multe tipuri explicabile de agresivitate – și anume: agresivitatea prădătoare, competitivă, intermasculină (interfeminină) și defensivă –, omul manifestă mai cu seamă agresivitatea prădătoare (există, firește, și toate celelalte tipuri, dar aceasta este cea mai vizibilă) Analiștii au pun însă punctul pe i printr-o observaţie absolută: spre deosebire de animale, omul agresează folosindu-se și de cuvinte, putând prin intermediul acestora chiar să ucidă în efigie, să manipuleze etc Pentru că homo sapiens este un homo loquens, un „om de cuvinte” (Claude Hagège, L’homme de paroles, Fayard, Paris, 1985), fie că este vorba de scriptofili (cei care preferă cuvântul scris) sau de verbofili (cei care preferă oralitatea) În cazul verbofililor, violenţa limbajului poate avea impact mai mare asupra publicului, datorită sonorităţii colerice; în cazul scriptofililor, impactul se realizează mai degrabă la nivel cognitiv, cerebral Claude Hagège vorbește pe bună dreptate despre importanţa fonosimbolismului limbii: este vorba despre sunete agresive care incită, despre litere sau cuvinte ascuţite și tăioase etc",
    "185": " Din punctul de vedere al fonosimbolismului limbii ar fi interesant de făcut o analiză a discursurilor lui Hitler sau, mai recent, ale lui Jirinovsky ori CV Tudor, să spunem (astăzi, ultimii doi sunt mai silenţioși, dar debutul lor în politică a fost foarte… sonor)! Jean-Jacques Lecercle (La violence du langage, PUF, Paris, 1996) a observat cu pertinenţă și profunzime că există două tipuri de violenţă la nivelul limbajului: „o violenţă literală pe care limbajul o exercită asupra corpului și în corp” și o „violenţă imaterială a intervenţiilor lingvistice asupra stării lucrurilor” În cazul unei insulte, de pildă, contează atât sensul propriu-zis pe care îl are termenul defăimător, cât și gestul care însoţește respectivul cuvânt sau timbrul vocii Cum limba este un „corp de sunete”, orice ţipăt, strigăt, răstire aduce un spor de violenţă pe lângă sensul propriu-zis al cuvintelor Atunci când avem de-a face cu termeni deja agresivi, violenţa sonoră este un fel de megafon care amplifică violenţa de sens",
    "186": " Acest lucru are loc și întrucât „limba nu este un instrument neutru, ci un ansamblu de cuvinte adânc învestite cu dorinţă, ură, iubire și culpabilitate” (Jean-Jacques Lecercle) Un caz tipic îl reprezintă discurile urlate ale lui Adolf Hitler, calificate ca alcătuind un limbaj ucigaș: întrucât cuvintele lui Hitler erau considerate a fi literă de lege, luate ca atare și aplicate mecanic, ele chiar ucideau (cel puţin aceasta este interpretarea lui Jean-Pierre Faye, Le langage meurtrier, Hermann, Paris, 1996) Exercitând un hipnotism auditiv asupra mulţimilor pe care le incita la violenţă, Hitler își pigmenta discursurile cu tot soiul de ingrediente aţâţătoare pentru urechile publicului său: pe de o parte, mulţimile erau „violate” sonor, iar pe de altă parte, ele însele acceptau „violul” respectiv, pe care îl percepeau mai degrabă ca pe o formă de comuniune cu liderul lor decât ca pe o agresare din partea acestuia Ar fi interesant, însă, ca analize fonolingvistice să fie făcute și pe alte figuri de dictatori de altă coloratură politică, precum Lenin, Stalin, Gheorghiu-Dej, Ceaușescu, Mao Zedong, Fidel Castro (și mulţi alţii, de pildă Ana Pauker), pentru că forme de „viol lingvistic” asupra mulţimilor există și în aceste cazuri",
    "187": " Sau, în cazul postcomunismului românesc, ar fi incitant de făcut analiza acestui tip de „viol lingvistic” pe strigarea antiintelectuală comisă în iunie 1990 de către mineri și de către „detașamentele muncitorești”, la București, care suna astfel: „Noi muncim, nu gândim!” A fost strigarea minerilor-invadatori în capitala României o formă de limbaj ucigaș sau doar o formă de imbecilitate manipulată? Ameninţarea este cea mai uzuală formă de violenţă prin limbaj, fiind considerată un fel de regină absolută, deoarece este cea mai la îndemână Ea este exercitată aproape întotdeauna asupra unor posibile victime marcate de vulnerabilitate, altfel neavând nici un rost Cercetătorii au observat însă un lucru interesant: ameninţarea prilejuiește o mutaţie esenţială, întrucât prin intermediul ei „o violenţă a limbajului evoluează spre un limbaj al violenţei” (Catherine Ballé, La menace Un langage de violence, CNRS, Paris, 1976) Ea poate fi realizată nu doar prin forme verbalizate, ci și prin calificative directe de tip infracţional",
    "188": " Cel mai ușor exemplu care îmi vine în minte (și care este deja un loc comun) face din Nicolae Ceaușescu și Ion Iliescu (ultimul dictator comunist și urmașul său postcomunist) niște gemeni: așa cum Ceaușescu îi calificase huligani pe protestatarii de la Timișoara (în decembrie 1989, înainte ca întreaga Românie să se solidarizeze cu orașul de pe Bega), Iliescu i-a calificat golani pe protestatarii din Piaţa Universităţii din 1990, care îl contestau În acest caz, ameninţarea este conţinută, de fapt, într-o insultă Or, miza insultei este aceea că ea conţine întotdeauna o impuritate jignitoare Sensul insultei constă în faptul că nu respectă normele și uzanţa decentă a vorbirii, acesta fiind motivul pentru care unii analiști ai fenomenului vorbesc chiar despre un „corp delict al ofensei” (Evelyne Larguèche, L’effet injure De la pragmatique à la psychanalyse, PUF, Paris, 1989) Violenţa de limbaj nu există în sine, ci doar întrucât ea presupune doi parteneri (indiferent de sfera din care aceștia fac parte), două baricade ce se înfruntă; dar cel pe care se ambiţionează să-l seducă și să-l convingă cei doi este al treilea personaj: spectatorul, mulţimea",
    "189": " Întotdeauna există un al treilea, iar acesta poate fi sedus inclusiv prin limbajul violent utilizat de „seducător” (adică de agresorul celui de-al doilea participant din triunghi) \n\nEtică și memorie \nÎn 2005, în cadrul Centrului de Cercetare a Imaginarului (de la Cluj-Napoca) am avut o dezbatere amplă, pornind de la un text propus de Ștefan Borbély și intitulat Generaţii fără memorie (cu câţiva ani înainte, alte trei dezbateri din cadrul Phantasma, Centrul de Cercetare a Imaginarului, abordaseră chestiunea generaţiilor tinere și a memoriei legate de istoria recentă: eu am propus în 2003 spre dezbatere conceptul de deprogramare a creierului, aplicat pentru românii trăitori în comunism; Sanda Cordoș a propus în 2004 spre dezbatere ideea de rezistenţă prin cultură, pusă pe tapet din 1990 încoace; iar Marius Jucan a propus, tot în 2004, spre dezbatere mecanismele reconstrucţiei societăţii civile în România după 1990) Textul interogativ Generaţii fără memorie era legat de o încercare de cuantificare fie și doar simbolică a procentului în care generaţiile tinere sunt sau nu sunt neapărat interesate astăzi de recuperarea istoriei recente, de recuperarea trecutului României",
    "190": " Pornind de la acea dezbatere, am început să discutăm despre chestiunea memoriei și am aproximat o clasificare a acesteia: ce tip de memorie ar fi fezabilă, ar fi strategică, pentru a-i sensibiliza pe tineri întru recuperarea istoriei recente a ţării lor? Voi relua, parţial, argumentele mele din cadrul acelei dezbateri, aducând alte nuanţe în plus Punctul de plecare a fost următorul: este evident că o memorie strictă a suferinţei, o memorie emoţională nu mai interesează neapărat astăzi generaţiile tinere și nu mai poate fi un fel de cârlig care să constituie o captatio benevolentiae pentru ca tinerii să fie interesaţi de recuperarea istoriei României Cea care ar putea interesa (dar și pentru aceasta sunt necesare diverse strategii de atragere și adaptare la mentalul tinerilor) ar putea fi eventual o memorie istorică, informativă Întrebarea pe care o puneam atunci (și o pun și acum) este următoarea: De ce nu am putea avea, totuși, o memorie care să îmbine emoţionalitatea cu informaţia, o memorie etică, o memorie morală, care n-ar trebui să fie justiţiară, revanșardă? Pentru că nu despre asta este vorba aici; nu încercăm să facem vreun linșaj prin astfel de propuneri de memorie! Această memorie etică ar putea să fie, de fapt, o memorie tămăduitoare, care să conţină elemente de terapeutică socială, umană și politică; și mă gândesc aici mai ales la reacţiile studenţilor cu care am avut contact de-a lungul celor șase ani de când ţin un curs opţional despre Gulagul românesc; mă refer apoi și la excursiile documentare pe care le fac în fiecare primăvară la închisoarea Gherla și la Memorialul de la Sighet",
    "191": " De fiecare dată studiez reacţiilor studenţilor, fiindcă acestea sunt variate și nuanţate: emoţie, indiferenţă, repulsie, compasiune, solidaritate În cadrul acestor excursii, în special la Memorialul de la Sighet, studenţii receptează adecvat din punct de vedere istoric și intelectual-raţional informaţiile prezentate și manifestă măcar o minimă emoţionalitate în faţa obiectelor confecţionate de deţinuţii politici în închisori, întrucât acestea au un plus care le face „ingurgitabile” la nivelul memoriei suferinţei – sunt tangibile Studenţii care vizitează Memorialul de la Sighet se află în ipostaza lui Toma Necredinciosul: au nevoie să atingă „plăgile” și „rănile” celor care au suferit, acestea fiind mai clar asumate prin intermediul respectivelor obiecte conservate din timpul detenţiei politice Nu este indicat ca studenţilor să li se atragă atenţia că trebuie să empatizeze cu trecutul ţării lor, pentru că așa ar fi moral sau pentru că ar fi necesară o emoţionalitate faţă de acest trecut",
    "192": " Emoţionalitatea, dacă există: și ea există la Sighet –, vine de la sine și nu trebuie neapărat provocată Am observat că unul dintre lucrurile care îi sensibilizează destul de mult, la Memorialul de la Sighet, este un săpun primit de o deţinută politică de la soţul ei, pe care acesta reușise să-i scrijelească un „te iubesc”, astfel încât soţia lui, aflată în închisoare, să primească respectivul mesaj de dragoste Am notat că mulţi dintre studenţii mei stăteau în jurul acelui săpun expus în vitrină, comentând cu emoţie și uimire mesajul de dragoste scris pe el, ori chiar precizând: „De așa ceva avem nevoie, de lucruri palpabile, de deţinuţi politici care să vină să ne povestească, oricât ar fi de simplă sau de terestră istoria lor, și nu să ne ţină discursuri intelectualiste despre chestiunea suferinţei și a memoriei” Acel săpun nu fusese văzut de gardienii vigilenţi, fiindcă într-un astfel de caz ar fi fost distrus; gardienii care controlau pachetele primite de deţinuţi se asigurau că nu există mesaje subversive – or, un „te iubesc” constituia un asemenea mesaj subversiv, neîngăduit",
    "193": " Bărbatul acela îi scrisese riscând enorm soţiei sale că ÎNCĂ o iubește Era un gest esenţial, de memorie, de rezistenţă, de etică Studenţii mei îmi mărturiseau că astfel de rămășiţe ale memoriei îi captivează, că o astfel de etică îi interesează, astfel de obiecte, cruciuliţe confecţionate din os, dicţionare miniaturale, medalioane din os sau acest teribil săpun de dragoste, cum să-l numesc altfel? Există apoi o coloratură psihologică a memoriei recuperate, și de aceea vorbeam de o latură terapeutică a acesteia Foarte importante sunt excursiile documentare la închisoarea Gherla și la Memorialul de la Sighet al victimelor comunismului și din alt motiv Eu îmi asum riscul ca studenţii să fie mai fascinaţi de Gherla, de Gherla actuală, decât de Memorialul de la Sighet În cele din urmă ei înţeleg, însă, că Gherla este o închisoare vie adaptată condiţiilor de astăzi, axată pe deţinuţi de drept comun, iar celălalt spaţiu a devenit un muzeu, un memorial, nemaifiind o închisoare ca atare",
    "194": " Dar la Gherla, de pildă, când rugăm autorităţile penitenciare să ne deschidă vechea Zarcă – sau ceea ce a mai rămas din Zarcă (ea nu mai este folosită astăzi, întrucât condiţiile sunt imunde; spaţiul acesta este plasat într-o subterană, conservată totuși ca relicvă a vremurilor trecute) – comandantul ne spune întotdeauna: „Dar de ce vreţi să mergeţi acolo, întrucât Zarca nu mai este folosită?” „Vreau să vadă cum arătau Gherla și Sighetul în realitate (îl lămuresc eu pe comandantul Gherlei), nu doar memorialul-muzeu pe care îl vor vizita Acolo, la Memorial, vor afla informaţii stocate, muzeificate, dar nu vor avea acces la condiţiile propriu-zise de odinioară” Ei bine, în spaţiul acela imund de la Gherla, în subsolul nefolosit astăzi, mai există paturi ruginite, iar pe jos este apă, nămol, mizerie Nici nu se poate coborî propriu-zis, doar de pe scările care duc la subsol se poate zări totul",
    "195": " Însă această ocheadă aruncată în subterana aceea imundă constituie tot o formă de a atinge suferinţa de odinioară a deţinuţilor politici și de a avea acces măcar parţial la condiţiile teribile în care erau siliţi aceștia să trăiască și să moară Toţi studenţii conchid mai apoi: „Noi n-am fi reușit să supravieţuim în asemenea condiţii” Eu le-am replicat însă întotdeauna altceva: „Nu se știe niciodată până când nu veţi ajunge în asemenea condiţii să nu spuneţi că nu aţi fi supravieţuit, întrucât nu aveţi de unde să știţi” În excursiile documentare pe care le fac, esenţial, de asemenea, a fost faptul că o fostă deţinută, Lucreţia Jurj, participa alături de tineri la recuperarea memoriei și a istoriei Din păcate Lucreţia Jurj a murit în 2004 Era o femeie simplă, dar senină și generoasă, care își păstrase umorul Povestea întotdeauna cu haz despre viaţa sa în munţi alături de luptătorii anticomuniști",
    "196": " Studenţii mei o întrebau: „Dar ce făceaţi dumneavoastră acolo, doamnă Lucreţia? Ce făceaţi între bărbaţii aceia?” Lucreţia Jurj mersese împreună cu soţul ei în munţi, erau foarte tineri, proaspăt căsătoriţi; dacă ar fi fost arestată, știa că ar fi fost în stare să cedeze sub tortură și să indice locurile ascunzătorilor; și atunci a fugit în munţi ca să fie împreună cu soţul ei – dar a făcut-o și din loialitate faţă de luptătorii anticomuniști în general Ceilalţi din grup au ezitat dacă să o primească sau nu, fiindcă au considerat la început că o femeie i-ar putea încurca Până la urmă însă i-a convins pe bărbaţi să o lase să rămână „Ce făceaţi acolo?” o întrebau studenţii mei pe Lucreţia Jurj Iar ea răspundea întotdeauna: „Eu curăţam armele” „Și altceva?” – „Îi făceam pe acei bărbaţi să nu-și piardă nădejdea”, mai spunea ea",
    "197": " Uneori, în aceste excursii documentare, studenţii se așezau pe rând lângă Lucreţia Jurj și stăteau la taifas, punându-i tor felul de întrebări Cursul teoretic pe care îl ţin despre Gulagul românesc este totdeauna secondat de participarea unor foști deţinuţi politici care discută cu studenţii Foștii deţinuţi politici îmi reproșează uneori: „De ce să vin să vorbesc în faţa studenţilor? Nu au decât să citească din cartea mea și de acolo află tot” Iar eu încerc să-i conving că prezenţa lor în carne și oase în faţa studenţilor este esenţială De aceea le spun întotdeauna: „Veniţi să vă spuneţi povestea în faţa tinerilor Simplu, nu sofisticat, nu le ţineţi teorii complicate Povestiţi cum eraţi îmbrăcaţi, ce mâncaţi, ce discuţii aveaţi în celulă, dacă aţi fost bătut…, lucruri foarte simple Câte ore dormeaţi, ce purtaţi în picioare, ce boli aveaţi, dacă aţi încercat să păcăliţi gardienii și autorităţile…, lucruri de genul acesta”",
    "198": " Ascultând astfel de mărturii în direct, studenţii au acces la un fel de atingere, de palpabilitate credibilă, veridică a suferinţei Spre deosebire de Ștefan Borbély, eu nu am întâlnit o generaţie fără memorie, chiar dacă cei cu care am lucrat, studenţii mei, nu alcătuiesc neapărat o generaţie Așa că mai corect ar fi să spun că am întâlnit și am lucrat cu o minoritate care a dorit să aibă memorie În ce sens? Cursul despre Gulagul românesc este opţional – vine cine dorește, nu este nimeni obligat să participe la el Întrebarea pe care le-o pun aproape întotdeauna studenţilor este legată de motivaţia, de ce i-a determinat să aleagă respectivul curs La prima întrevedere, după ce le fac desfășurătorul cursului, îi întreb de ce au dorit să participe la acest curs? Și majoritatea răspunsurilor sună cam așa: „Pentru că știu deja câte ceva și vreau să știu mai multe, mă interesează tema” sau „Pentru că nu știu nimic și vreau să aflu despre ce este vorba în legătură cu tema aceasta” (Gulagul românesc); mai există, desigur, și explicaţii de genul „Pentru că am un bunic sau altă rudă care a fost deţinut politic sau a trecut prin situaţia cutare de represiune”",
    "199": " Mai există și unii care nu spun nimic și despre care aflu mai târziu, după destulă vreme, că aveau o rudă ce făcuse parte din nomenclatură sau din aparatul de represiune (fie și doar administrativ) Acești studenţi, oarecum stingheri, veneau la curs pentru că voiau să afle de ce tatăl lor – de obicei de figura tatălui e vorba – a făcut parte din sistemul respectiv și s-a comportat obedient în faţa dictaturii comuniste Esenţial este apoi că, pe lângă partea teoretică pe care le-o predau, cursul despre Gulagul românesc se axează pe discuţii-dezbatere-seminarii propriu-zise despre anumite cărţi intrate deja în conștiinţa publică Este vorba despre Gherla de Paul Goma, Evadarea tăcută de Lena Constante, despre cartea Adrianei Georgescu La început a fost sfârșitul, despre Steinhardt, atât cât este mărturie despre pușcăria politică în Jurnalul fericirii, despre Rugaţi-vă pentru fratele Alexandru de Constantin Noica, despre 20 de ani în Siberia",
    "200": " Destin bucovinean de Aniţa Nandriș-Cudla Și mai ales despre Închisoarea noastră cea de toate zilele de Ion Ioanid, adevărata saga a detenţiei, echivalentă, păstrând proporţiile, cu Arhipelagul Gulag de Alexandr Soljeniţân Mai sunt, firește, destule alte cărţi care intră în joc Unii mărturisitori au rezistat mai bine, alţii mai puţin bine, dar aproape toţi au fost victime Discutăm însă despre felul în care au rezistat, cum și cât au rezistat, felul în care unii dintre ei au cedat (dacă au cedat) Discutăm mai ales despre ce a însemnat suferinţa Mulţi studenţi spun: „E foarte greu pentru noi să înţelegem cum au fost bătuţi acei oameni, cum trebuiau să se umilească pentru un vârf de ţigară, cum erau batjocoriţi etc” În discuţiile pe marginea cărţilor menţionate anterior am avut adeseori polemici – mi-aduc aminte de o generaţie de prin 2003, când am polemizat acut pe mărturia discutabilă a lui Constantin Noica – Rugaţi-vă pentru fratele Alexandru; seminarul se terminase de mult, era târziu, dar studenţii nu voiau să plece – stăteau acolo și polemizau, deși depășisem timpul alocat cursului și seminarului",
    "201": " Nu voiau să plece, trebuiau să rezolve cumva problema și dilema, să se încheie polemica, ceea ce era un semn foarte bun pentru mine ca dascăl Însemna că reacţionau extraordinar la ideea de memorie etică Pentru că ei nu voiau să se ducă la discotecă sau în bar, ci ţineau morţiș să încheie discuţia pe marginea cărţii respective, ca să știe ei înșiși cum rămâne cu problema memoriei, a eticii, a responsabilităţii în faţa istoriei, și nu numai Studenţii sunt apoi extrem de interesaţi de diferite filme documentare legate de perioada comunistă De pildă, în cadrul cursului despre Gulagul românesc am șansa să posed o casetă video cu spovedania lui Franţ Ţandără, un fost torţionar comunist intervievat de Doina Jela (vezi cartea acesteia Drumul Damascului Spovedania unui fost torţionar comunist, Humanitas, București, 2002) Este un documentar care nu a rulat la televiziune; este un film făcut din bruioane",
    "202": " Nu am dreptul să dau spre difuzare caseta aceasta, dar am primit dreptul să le-o proiectez studenţilor Sau am un documentar făcut de televiziunea franceză despre trei deţinuţi politici care au trecut prin „fenomenul Pitești”, care au fost supuși programului de reeducare Am, apoi, filmările făcute chiar de mine cu Nicu Ioniţă (și el subiect al „fenomenului Pitești”) sau cu Vasile Paraschiv (pacient al azilurilor psihiatrice de reeducare) Astfel de documentare înseamnă foarte mult pentru studenţi și tineri, faptul că văd oameni reali în carne și oase, că nu este vorba doar despre teorie, că au acces la o latură palpabilă, prin care ajung la istorie Chestiunea legată de clasificarea memoriei și de căutarea unei memorii adecvate pentru a calibra util și moral trecutul recent (în conștiinţa tinerilor) este adeseori discutată și de analiștii Gulagului românesc, în special de istorici Care ar fi modalitatea cea mai adecvată pentru a avea un fel de recuperare, chiar și terapeutică, a istoriei recente românești? Majoritatea istoricilor mizează pe explicitarea unei memorii a suferinţei",
    "203": " Și eu mizez tot pe o asemenea memorie (vezi Gulagul în conștiinţa românească Memorialistica și literatura închisorilor și lagărelor comuniste, Polirom, Iași, 2005) Există, însă, și alte perspective sau opţiuni Mă refer, de pildă, la cei patru autori (este vorba despre Paul Cernat, Ion Manolescu, Angelo Mitchievici, Ioan Stanomir) ai volumelor Explorări în comunismul românesc (2 vol, Polirom, Iași, 2004-2005), dar mai ales ai cărţii O lume dispărută (Polirom, Iași, 2004) Dacă în Explorări… aceștia mizează pe o memorie ironică, dar informaţională (deconstruind comunismul prin intermediul miturilor și submiturilor sale), în volumul experimental O lume dispărută ei mizează pe o memorie îmblânzită Și, trebuie să recunosc, cei patru autori au succes la tineri cu această soluţie a lor, a memoriei îmblânzite legate de comunism Ștefan Borbély – despre care am vorbit la începutul acestui text și care a propus spre dezbatere, în cadrul Centrului de Cercetare a Imaginarului (de la Cluj-Napoca) un text despre Generaţii fără memorie (cu referire strictă la cei foarte tineri din România) – este sceptic și spune că avem, poate, de-a face cu generaţii care nu mai vor să își recupereze trecutul recent",
    "204": " Generaţii care nu mai doresc să li se inculce ori să li se impună o memorie a suferinţei Generaţii care, în general, nu mai vor să știe ce a însemnat comunismul și care au fost ororile create de acest ism Eu cred, însă, că noi, analiștii fenomenului cu pricina, trebuie să căutăm o soluţie amiabilă și să concretizăm o memorie funcţionabilă, astfel încât aceasta să fie acceptată (și nu respinsă ca fiind tendenţioasă, tezistă etc) de cei tineri Este singura soluţie validă ca ei să fie dispuși să recupereze și să își asume trecutul recent al ţării în care trăiesc (sau, mai exact, în care s-a nimerit să se nască și să trăiască) Cred că tipul de memorie care i-ar putea face pe tineri să fie receptivi ar fi în primul rând o memorie a rezistenţei, întrucât aceasta ar putea constitui mai clar și mai exact un suport pentru ideea concretă de memorie etică",
    "205": " Există așadar nu numai o memorie a suferinţei, ci și una a rezistenţei și a supravieţuirii decente ori chiar eroice, în condiţii extreme, la limită Și aici intră rezistenţa în închisori și lagăre, dar mai ales rezistenţa anticomunistă din munţii României, chiar dacă ea a fost practicată numai de câteva sute de oameni înarmaţi care au trăit în munţi, luptând defensiv, de fapt Au fost zeci de mii de ţărani care i-au ajutat pe acești luptători anticomuniști în munţi, ţărani care au fost arestaţi și schingiuţi pentru ajutorul pe care l-au dat fugarilor Există apoi, tot la capitolul memoriei rezistenţei, mișcările anticomuniste – atâtea câte au fost, unele doar anticeaușiste, dobândind ulterior o coloratură anticomunistă: mișcarea Goma și greva minerilor din 1977, revolta muncitorilor brașoveni din 1987, fenomenul dizidenţei din 1970 până în 1989; să nu uităm de ţăranii revoltaţi împotriva colectivizării (1948-1962), despre care la noi se știe foarte puţin, mulţi dintre ei fiind aruncaţi în lagăre și închisori",
    "206": " Ceea ce le explic studenţilor, iar ei înţeleg și acceptă – este următorul lucru: predând aceste chestiuni, nu este vorba despre o memorie furioasă, colerică, ci de o memorie recuperatoare, inclusiv cu valoare terapeutică Prin urmare există (sau ar trebui să existe) o memorie legată de ideea de sacrificiu în România De ce să nu fie transmisă mai departe? Când am propus excursiile documentare la închisoarea Gherla și la Memorialul de la Sighet, un istoric (prieten de-al meu din vremea studenţiei) m-a întrebat în ce măsură aceste excursii nu sunt un echivalent al celor realizate odinioară de comuniști la închisoarea Doftana, unde elevii erau duși cu de-a sila să vadă respectiva închisoare, mitizată de autorităţi Contraargumentele mele au fost următoarele: excursiile documentare la Gherla și Sighet au fost întotdeauna opţionale – s-a participat la ele numai dacă a existat dorinţă în acest sens; în plus, nu am stipulat ca fiind obligatoriu ca studentul care participă la aceste excursii documentare să și frecventeze cursul despre Gulagul românesc",
    "207": " Și această chestiune a fost tot opţională Desigur, ar fi ipocrit să nu admit că respectivele excursii puteau fi o formă de captatio benevolentiae faţă de studenţii mei, însă una minoră, nu majoră Ca memoria etică să fie materializată și asumată de către tineri, ar fi necesar ca ei să fie familiarizaţi măcar minimal, încă de pe băncile liceului, cu istoria comunismului românesc și a acţiunilor sale abominale Programa școlară ar trebui să prevadă, fără să perturbe alte teme ale istoriei României, măcar vreo 4 ore de predare legate de Gulagul românesc și de periodizarea comunismului Totul depinde, în acest sens, de Ministerul Educaţiei, dar și de mentalitatea publică din România Ca să preîntâmpin neștiinţa ori inadecvarea informaţională a studenţilor participanţi la cursul opţional despre Gulagul românesc, în primele 3 ore le predau întotdeauna istoria României, de la 23 august 1944 până la 22 decembrie 1989",
    "208": " Întru asumarea din partea studenţilor a unei memorii etice am avut noroc și cu donaţiile de carte pe care le-am primit pentru cei tineri de-a lungul celor șase ani de când predau cursul despre Gulagul românesc Am primit donaţii masive de la revista Memoria, a foștilor deţinuţi politici, apoi de la Fundaţia Academia Civică am primit cărţi apărute în colecţia „Biblioteca Sighet” (de fiecare dată când am fost în excursiile documentare la închisoarea Gherla și la Memorialul de la Sighet) Fundaţia Aspera a prilejuit unei serii de studenţi donaţii generoase în cărţi esenţiale legate de istoria comunismului românesc (cărţi semnate de Marius Oprea, Dennis Deletant, Alina Mungiu și alţii) Am primit multe donaţii de la persoane particulare (de pildă, de la doamna Daniela Ţăranu, fiica profesorului Nicolae Mărgineanu, deţinut politic timp de 16 ani) Din aceste donaţii, pe lângă cărţile care le-au rămas studenţilor, am reușit să alcătuiesc câteva mici biblioteci specializate pe tema Gulagului românesc și represiunii din România comunistă: cea mai importantă bibliotecă de acest tip funcţionează în cadrul Centrului de Cercetare a Imaginarului",
    "209": " \n\nIV Româniile \nFuck you România! Me cago en esos putos Rumanos, hijos de puta \nDouă hituri care au făcut oarecare valuri în 2004-2005 și care au pus pe gânduri sau au indignat Primul titlu îi aparţine trupă Paraziţii, care se autostimulează parcă să-și înjure ţara pe englezește – nu pentru vreun efect internaţional, ci pentru că ar fi fost excesiv de nepoliticos să o înjure pe românește Al doilea titlu îi aparţine unui cântăreţ din Valencia, DJ Syto, și este în „limba-mumă”, adică în spaniolă; cel din urmă a preferat să înjure neaoș, fiindcă nu avea de ce să mizeze pe vreun efect internaţional Caramba! ar putea comenta cineva la spusele mele Dincolo de faptul că ambele titluri sunt niște înjurături cu sens libidinal, respectiv excremenţial-libidinal la nivelul receptării imediate, există un conţinut mult mai dens: Fuck you România! și Me cago en esos putos Rumanos, hijos de puta proiectează în România și în români un nimic, un rateu, avorton etc",
    "210": ", de unde senzaţia de je m’en fiche a autorilor acestor cântece Nu intenţionez să fac o judecată morală asupra celor două hituri și departe de mine ca motivaţia acestui text să fie naţionalismul ori chiar patriotismul vexat Ceea ce mă interesează este motivul pentru care titlurile acestor hituri au ajuns să exprime ceea ce exprimă Căci întrebarea care mă bântuie este dacă nu cumva tocmai autodemolarea românească la nivel de mental colectiv este cea care poate cataliza astfel de reacţii Ca orice altă naţie, românii sunt ceea ce sunt: au neputinţe și defecte, dar nu numai Grandomania ori, dimpotrivă, implozia (autodispreţul) au marcat când și când naţia română: adevărat, puseurile de narcisism autoglorificator au fost mai dese decât cele de autodenigrare Postcomunismul românesc a pus însă pe tapet într-un mod brutal și necosmetizat mai ales defecte, vicii și impotenţe ale românilor, chiar dacă nu se poate vorbi de o judecată în bloc, de acest fel, a poporului român",
    "211": " Mult glosata ospitalitate și generozitate românească sau spontaneitatea și umorul à la roumaine nu au putut niciodată să camufleze ori să compenseze mentalitatea primitivă, un soi de grobianism specific românesc, predilecţia (sau vocaţia) pentru mahala Tranziţia de după prăbușirea comunismului și a regimului Ceaușescu au adus mai limpede în vizor amploarea corupţiei, mercantilismul, cameleonismul românilor, cel puţin la nivelul conducătorilor săi Oamenii simpli poate că nu s-au schimbat întru totul (în sensul că și-au păstrat rezervele de bun-simţ și onestitate), însă a devenit stridentă, în mod public, un fel de infracţionalitate cotidiană medie a românilor Nu o mare infracţionalitate, ci una relativ pasabilă, totuși sancţionabilă pe bună dreptate Aceste lucruri au fost percepute cu asupra de măsură de străinătate, dar au fost des mediatizate și în interiorul ţării Așa încât nu este de mirare nici cinismul trupei Paraziţii când exclamă Fuck you România!, nici dispreţul cântăreţului spaniol care strâmbă din nas, declarând Me cago en esos putos Rumanos, hijos de puta (în paranteză fie spus, întrebat de ce a ales ca melodia lui să îi incrimineze tocmai pe români, DJ Syto a declarat într-un interviu că ar fi intenţionat să se refere la bulgari, dar despre aceștia deja se vorbea condescendent în versurile unui alt muzician spaniol, așa încât valencianul a pus ochii pe români; în același interviu, DJ Syto a mai afirmat că melodia sa este legată nu neapărat de români, cât de emigranţii din Est, veniţi în Spania – de obicei traficanţi de carne vie)",
    "212": " Ca să scape de astfel de pamfletări și injurieri riscante, poate că românii ar trebui pur și simplu să depună eforturi concrete pentru curăţarea imaginii lor în exterior și interior, asumându-și această igienă cât se poate de serios Atât la nivelul autorităţilor, cât și la nivelul „boborului” \n\nMahalaua România! \n\nIată o Românie pe care o blamăm adeseori de câţiva ani încoace, întrucât ea a devenit vizibilă și dizgraţioasă: mahalaua România \n\nMahalaua lingvistică \nPreocuparea mea pentru aspectele „mahalalei” românești în sens lingvistic a fost evidentă încă din Imaginarul violent al românilor (Humanitas, București, 2003) Analizând exclusiv violenţa de limbaj din presa românească pe parcursul a mai bine de un veac, decodasem nouă registre ale limbajului violent, specifice mentalului românesc: subuman, igienizant, infracţional, bestiariu, religios, scatologic, libidinos, funebru, xenofob-rasist Pentru a caracteriza mahalaua lingvistică de astăzi, mahalaua contemporană (care de astă dată nu mai ţine strict de presă și pamflet, ci de limbajul stradal vehiculat în centru și la periferie sau în manele și hip-hop), trei registre sunt evidente prin folosirea lor abundentă: registrul infracţional, cel libidinos și cel scatologic",
    "213": " Prin registrul infracţional se mizează pe un statut delincvenţial de tip frondă, al cărui scop este sfidarea și provocarea lumii civilizate Există, de altfel, o tentă argotică în mod tendenţios promovată, astfel încât să prilejuiască ruptura evidentă între lumea bogaţilor indiferenţi și cea a săracilor pătimitori Decăderea este una dintre temele favorite ale manelelor și hip-hopului, decădere considerată a fi catalizată de trufia și corupţia așa-zisei lumi bune Pentru că presupusa lume bună este incriminată, de fapt, ca fiind impură, declasarea este proiectată ca o decoraţie de merit Infracţionalitatea de drept comun este văzută, de aceea, ca firească, legitimată de indiferenţa puternicilor zilei și de procesul de invalidare continuă a autorităţilor Cel de-al doilea registru, libidinos sau sexual, încalcă destule tabuuri lingvistice din limba română Denumirea agresivă a organelor sexuale este făcută chiar cu un fel de voluptate orgasmică Vulgaritatea și obscenitatea sunt considerate arme de purificare silită a prejudecăţilor, iar utilizarea lor este aproape ritualică în anumite cazuri",
    "214": " Efectul nu este, însă, unul sanificator, ci trivializator Jocurile licenţioase lingvistic sunt patetice, iar efectul obţinut este grotesc și dezgustător Să fie, oare, practicanţii hip-hopului agresiv adepţii obţinerii în eprubetă a unui catharsis inedit, prin scârbă? Cel de-al treilea registru evident este acela scatologic, tehnica fecalizării fiind destul de folosită Nu doar indivizii sunt văzuţi ca fiind făpturi excremenţiale, ci se vorbește chiar de o stare generală de ordură Imaginea României ca hazna ori latrină extinsă, deși nu este numită ca atare, este sugerată, de pildă, prin intermediul acuzei de corupţie generalizată Individul este văzut ca o dejecţie (obiect neglijabil și neglijat de autorităţi), într-o ţară aproape dejecţie, abjecţia lingvistică fiind considerată, însă, un posibil instrument chirurgical de sanificare Lucrurile sunt departe, însă, de a sta astfel Fuck you, România!, titlul unui cântec al formaţiei Paraziţii, pedalează, la nivel de imaginar lingvistic, tocmai pe o igienizare cinică a ţării incriminate",
    "215": " Dezgustaţi de „mahalaua” (politică) și de „ţigănia” (politică) România, „deratizatorii” intenţionează să o purifice prin șoc și prin insolenţă: dar repulsia produce tot repulsie, lăsând la iveală doar plăcerea de a împroșca și spurca Cinismul trupei Paraziţii nu salvează nicidecum melodia Fuck you, România! de senzaţia de mocirlă morală (chiar dacă, în videoclipul promovat de Paraziţii, este incriminat pe bună dreptate regimul Iliescu din perioada 2000-2004, remarcat pentru caracterul său mafiotic la nivel naţional) Încercarea de a face un model din vulgaritatea naturală și din agresivitate dă greș: nu poate fi model comportamental acela care pornește de la o stare de delincvenţă lingvistică, oricât ar fi aceasta de asumată ca frondă și oricât de întemeiate ar fi motivele acestei fronde! Pe forumurile on-line despre manele și hip-hop, dar nu numai, dezbaterile sunt agresive și inflamate Combatanţii utilizează registrul subuman (ce vizează acuzarea, la nivel moral și psihic, ca avorton, paria, rebut, handicapat a celuilalt, în scopul declasării și desconsiderării acestuia); destul de folosit este și registrul de tip bestiariu, care mizează pe o animalizare denigratoare, relativ obișnuită în ceea ce astăzi ar putea fi numit zoolimbajul cotidian: acuza de circ și menajerie, locuită de o faună care stârnește repulsie, funcţionează adeseori ca loc comun",
    "216": " Mai rar este folosit limbajul rasist; funcţionează, de altfel, în România un antiţigănism catalizat, însă, de infracţionalitatea des mediatizată a respectivei etnii \n\nMahalaua sentimentală \nTrivializarea iubirii și a ceea ce erau considerate, în societatea canonică, înaltele sentimente conturează o mahala sentimentală cu efect grotesc Erosul este ţigănizat, decăzut, mahalagizat (această ţigănizare nu are nimic de-a face cu erosul gitan, hispanic, care este unul pasional) Așa cum cartierele de periferie ale marilor orașe au devenit niște mahalale, tot astfel sentimentele tari s-au mahalagizat, fiind urlate și scuipate în public, în versuri penibile și rizibile Iubirea ori dragostea s-a preschimbat în amor și sex, fiind verbalizată în mod trivial și ieftin Mahalaua a pătruns în suflete, întrucât mahalaua concretă, spaţială, a provocat nașterea unei mahalale sentimentale Impurificarea, superficialitatea, vulgaritatea au coagulat într-o formă de cretinism verbalizat în ceea ce privește erosul \n\nMahalaua masculinităţii și a feminităţii \nMasculinitatea nu mai are nimic eroic în contextul noii mahalale România",
    "217": " Chiar dacă există destul aer belic-justiţiar, masculinitatea cotidiană și cea vehiculată în manele și hip-hop, cu datele ei penibil-machiste și triviale, este jalnică și periferică, indiferent că avem de-a face cu o ipostază violentă (de violator, profitor ori mercenar sexual etc) sau cu una de înfrânt (părăsit de femei, dispreţuit) Fufe, pipiţe, vampe, fete de cartier, târfe, șmechere apar din plin în cotidianul românesc Deși figura mamei, a nevestei, chiar a fecioarei mai există încă, acestea sunt niște repere care pot fi oricând trecute cu vederea Cu cele din urmă nu poate fi practicată depravarea și luxuria, cu cele dintâi, da Voyeurism de trei parale, obscenitate și grobianism – acestea sunt componentele râvnei sexuale teoretice a bărbatului de azi, cel puţin așa înclină să ne facă să credem manelele și hip-hopul, dar și viaţa de zi cu zi \n\nMahalaua vestimentară \nVeșmintele periurbanităţii sunt pe măsura ei: nu este vorba de o sărăcie lucie, care ar putea stârni compasiunea în sens firesc (haine ponosite, peticite), ci de cultivarea unui stil kitsch de îmbrăcăminte provocatoare",
    "218": " Stridenţa și mai ales prostul gust sunt prezente în hainele cu zorzoane, tăieturi și lipituri fără logică, decolteuri dorite cu sex appeal extrem, culori inadecvate, accesorii stridente În loc să camufleze corpurile dizgraţioase, aceste haine scot în evidenţă grăsimile, bolile, diformităţile; sau pur și simplu dezgolesc în sens gratuit trupuri normale, dintr-o lipsă demonstrativă de pudoare Este ca și cum mahalagismul ar fi găsit veșminte pe măsură: ţaţa, ţoapa și vampa (ca să iau doar trei ipostaze ale feminităţii de periferie) intuiesc în vestimentaţia lor o formă de limbaj cu „cârlig” pentru receptorii pe care îi vizează \n\nMahalaua arhitecturală \nPeriferiile orașelor românești, dar și centrul cetăţilor foste comuniste, dau la iveală o ţară cvasighetoizată Chiar dacă nu se poate vorbi de bidonviluri clasice, acestea sunt conţinute măcar simbolic în arhitectura moștenită de la comunism (cartierele muncitorești) și locuită cu asupra de măsură Există multe alte spaţii esenţiale invadate de mahala: gara, de pildă, sau autogara, pieţele alimentare… Crâșmele sordide nu sunt deloc pe cale de dispariţie, ci riscă să se cronicizeze, năpădind zonele din preajma centrului",
    "219": " Atmosfera acestor micro-bidonviluri seamănă cu o lume a pușcăriei și a talciocului Periurbanitatea pare să fie viitorul orașelor românești și pentru aceasta pledează dughenizarea concretă, vizibilă atât la margine, cât și în centru, stabilitatea buticurilor (și a buticarilor, o meserie destul de bine percepută încă), a gheretelor etc \n\nMahalaua socială \nUrbanizarea forţată a ţăranilor alungaţi de la sate în timpul comunismului (prin restructurarea satelor românești și prin nevoia urgentă de mână de lucru în cadrul complexelor industriale) a implantat o formă de rustic decăzut la oraș; această populaţie des-ruralizată a fost amestecată cu masa deja periurbană de muncitori și cu intelectualitatea pauperă din marile cartiere de la marginea orașelor Hibridul alcătuit mai ales din proletariatul decavat și din ţăranii alienaţi a format un nou tip de lumpen care, după căderea comunismului, a încercat să supravieţuiască prin comerţ ilicit sau a acceptat fatalist sărăcirea și șomajul, secondate de o delincvenţă de întreţinere (dacă este permis un asemenea termen constatativ)",
    "220": " România de astăzi, de telenovelă și a telenovelelor, este una dominată de periurbanizare, cultura sărăciei fiind preponderentă Din pricina aceasta s-a născut o lume compensatorie: aceea a bișniţarilor, parveniţilor, speculanţilor, a infractorilor mai mult sau mai puţin notorii, „borfași” de clasă mijlocie, de obicei Dezrădăcinarea, schisma sat – oraș, incoerenţa existenţială, dezarticularea internă a indivizilor au catalizat renașterea spectaculoasă a mahalalei la oraș Vatmanul, șoferul de troleibuz/autobuz ascultă la maximum manele, traumatizându-i sonor pe călători Subcultura lor este una agresivă și ambiţioasă: dorește să-i convertească pe toţi la (non)valorile sale Mahalaua este asimilată astăzi exclusiv cu ideea de escrocherie și infracţionalitate; iar Eldorado-ul periferiei este dorinţa de parvenire Lumea din blocuri, de lângă blocuri și de după blocuri este una bolnavă de mizerie; iar dacă se poate vorbi de un mal de siècle, atunci inclusiv acesta este unul decăzut \n\nMahalaua politică \nAcademia Caţavencu ne-a obișnuit, cu aerul ei mucalit și vitriolant-ironic, de mai bine de zece ani cu o portretistică acidă a politicenilor români: găunoși, agramaţi, insipizi, caraghioși, chiar imbecili, majoritatea dintre ei",
    "221": " Insolenţa satirică a respectivului „săptămânal de moravuri grele” era menită să sancţioneze prin zeflemea extremă viciile naţiei, exemplificând prin politicienii săi mai cu seamă S-a mizat pe un grotesc coroziv și pe hilar, pe bășcălie, răspăr, pe circ și maimuţăreală, pe o fantezie pamfletară spectaculoasă, pe o categorie pe care aș numi-o scato-clovnesc Jurnaliștii de la Academia Caţavencu au intuit și sancţionat tocmai trăsătura suburbană a politicienilor români, zugrăviţi în portrete demistificatoare: Ion Iliescu zis (nea) „Nelu”, „babacul”, „despotul de Călărași”, „Titanul”, „Feldwebelul de la Cotroceni” cu zâmbetul „Dalbei ca Zăpada”, „Ioan Gură de aur”, „Emanaţia Sa”, „Urmașul Împușcatului la Sceptru”, „Ion Săracu”; sau „Führerul” CV Tudor, „puhav erou”, „mâncău naţional”, „inegalabil mahalolog”, „spirochet” care îi repartizează pe foștii securiști în funcţii de „bone” ale românilor, fiind „Mamă a câinilor părăsiţi și a securiștilor de pripas”, „lingăul profesionist cu limba roșie și mătăsoasă ca steagul partidului”; sau „porcul naţional” Adrian Păunescu; sau Nicolae Văcăroiu, cel mai catastrofic prim-ministru din România postcomunistă, poreclit „Vodcăroiu” și „Lae”, și mulţi alţii",
    "222": " Politica românească era sancţionată ca fiind dominată de „ţuţeri”, „majordomi” și „aventurieri”, ţara fiind condusă de „văcari” și „văcăroi”, deputaţi, senatori, miniștri grobieni, agramaţi, dar cu tupeu, instrumentaţi de „Bordelul” de la Cotroceni O figură aparte de mahala politică a devenit vizibilă, însă, în cadrul campaniei electorale din 2004, și ea trebuie radiografiată mai special, pentru că pare să fie destul de emblematică pentru noi: George șGigiţ Becali (acestuia îi calcă pe urme o altă figură patibulară, Marian Vanghelie) Intrat în politică de pe o poziţie bănoasă (patron al echipei de fotbal Steaua) și cu titulatura unui partid așa-zis progresist (Partidul Noua Generaţie), Becali nu încarnează doar omul simplu și fără studii ajuns în sferele puterii, ci mahalagiul (specializat în ameninţări și înjurături faţă de oricine nu îl agreează) obsedat de fantasma cetăţii pe care să o cucerească și pe care să o controleze Poza de mafiot îl flatează, imaginea de gangster îi răsfaţă ego-ul, mahalagismul său îl consideră a fi naturaleţe și instinct bun: nu întâmplător a fost poreclit „Vadim de la oi”, adică C",
    "223": "V Tudor de periferie Grobianismul său a șocat și a amuzat în același timp, în campania electorală din 2004, golăniile sale au stârnit perplexitate și dezgust, iar grotescul său inegalabil, vădit în agramatisme și într-o formă de retardare verbală de neacceptat pentru un candidat la președinţia României, a stârnit hohote de râs (amare) Simplul fapt că Becali a putut candida pentru cea mai înaltă funcţie în stat spune multe despre mahalaua politică de la noi \n\nMahalaua mass-media \nPentru a fi pe înţelesul mahalagiilor dominanţi și a lumpenproletariatului, mass-media românească din postcomunism (sau tranziţie) nu face altceva (cu puţine excepţii) decât să cultive un sentiment românesc al mahalalei Emisiunile TV propun un fel de râvnite arhetipuri (pilduitoare! – în sensul de adaptate la noile vremuri) din mitocan, șmecher, ţoapă, ţaţă și vampă (cu toţii recognoscibili în tipologia VIP-ului de astăzi): aceste erijate arhetipuri trebuie să le demonstreze telespectatorilor accesibilitatea la „lumea bună” (a bogaţilor, dar și a oamenilor simpli și norocoși sau a „artiștilor”), inculcând ideea (falsă, de altfel) a unei comuniuni și împărtășanii de viaţă și cotidian",
    "224": " Dau un singur exemplu: spectacolele realizate pe postul ProTv de trupa Vacanţa Mare încarnează la modul cel mai grotesc chipul vizibil al mahalalei mass-media Presa scrisă mizează, la rândul ei, pe un limbaj șmecheresc, cu glume ieftine și spoială de cultură, ca o formă de captatio benevolentiae faţă de cititorul incult și ignorant provenit mai cu seamă din lumpenproletariat \n\nRomânia second-hand sau chiar third-hand? \n\nFirește, România nu este cea mai mizeră dintre ţările acestei lumi, dar prin mahalaua care se extinde și încearcă să ocupe centrul ea tinde să pară tot mai puţin europeană, în anumite laturi ale sale Poate că nu este nici cea mai decăzută dintre fostele ţări comuniste, dar nu asta contează Ceea ce neliniștește este, aș spune, predispoziţia sau vocaţia României pentru mahala: întrucât există o aplecare specială, un instinct al mahalalei și al grobianismului la români Elitele nu lipsesc nici ele (din fericire), dar existenţa lor nu poate nicidecum să camufleze invazia barbară a mahalalei",
    "225": " Abundenţa periferiei, provincialismul agresiv și acaparator, tonele de gunoaie (naţionale), nămolul stradal, civilizaţia de tip kitsch, invazia mitocăniei (nelipsiţii mâncători de seminţe și scuipători de coji), insalubritatea, lipsa de instruire consacră România ca pe o stare de periferie combinată cu o mahmureală socială și politică, o ţară ce pare să fie făcută mai mult din excluși decât din incluși \n\nRomânia la borcan sau la conservă (viaţa la bloc) \nParadisul Nu am avut perspectiva infernală și promiscuă asupra vieţii la bloc decât după ce am intrat în adolescenţă: jenă, lipsă de intimitate corporală și psihică, deranj, eucharistie pervertită ori chiar pe dos etc Până la 15 ani însă, viaţa mea la bloc a oscilat între a fi un Palat al minunilor, o Curte pitorească a Miracolelor ori o Șezătoare improvizată De fapt, totul a depins de mulţimea copiilor de vârsta mea și mai ales de mulţimea fetiţelor și a fetelor din acel bloc, cu care aveam ce împărtăși",
    "226": " Pentru că la parter locuia Hanelore cea zveltă și bine crescută, care știa să spună povești aromitoare și să-mi împletească părul în cozi; tot la parter locuia Antonela, cu ai cărui părinţi erau prieteni părinţii mei, drept care uneori săream din curte, pe fereastră direct în bucătăria Antonelei, ca să mănânc ba o prăjitură, ba orice altceva; la etajul doi stătea Corina, cea care mi-a arătat întâia dată ce înseamnă un casetofon și muzică bună de puștoaică – în plus, Corina învăţa foarte bine, era premiantă, așa încât eram lăsată în preajma ei măcar pentru faptul că aș putea deprinde și eu oarecare aplecare spre învăţătură (mai exact, către matematici), ca să nu mă mai joc cât era ziua de lungă; la etajul trei locuiau Carmen și încă o Corină – și, deși nu eram foarte apropiată de ele, comunitatea noastră de fete înrudite ca vârstă își spunea cuvântul; la același etaj cu mine locuia Lili – or, mama lui Lili făcea niște plăcinte cu magiun pe care nici acum nu le-am uitat (când îmi venea chef, săream pur și simplu balconul la Lili, fie ca să o trag de păr și să o aud cum se smiorcăie, fie să mănânc niște plăcinte, fie să mă uit la televizor); la etajul cinci locuia Danuta, aghiotanta mea, cu care mă plimbam până pe la zece seara pe malul Someșului, iar la miezul nopţii ieșeam la fereastră, unde prelungeam discuţiile pufăind câte o ţigară improvizată aiurea din paie – mă mai duceam la ea și ca să ronţăi castraveciori pipăraţi, făcuţi după o reţetă specială; la etajul nouă locuia Henrieta, care avea o păpușă uriașă, de un metru înălţime, păpușă care mergea de una singură și vorbea, drept care adăstam în apartamentul Henrietei ca să vedem tot felul de ciudăţenii – aici se mai găseau papagali, hărţi uriașe ale lumii, cărţi magice de joc și diverse alte lucrușoare speciale",
    "227": " Nu în ultimul rând, la etajul zece era uscătorul, unde urcam vara pentru a privi lumea prin binoclu și pentru a alerga periculos pe acoperișul blocului Dar edificiul în care locuiam avea și destui băieţi, unii mai șmecheri, alţii mai indiferenţi, alţii cusurgii ori, dimpotrivă, meseriași într-ale vieţii, cum le spuneau fetele Ce vreau să spun este că blocul nostru a fost o adevărată mană cerească în perioada copilăriei și chiar a adolescenţei, măcar pentru faptul că am avut acces la o grămadă de vieţi și povești cu bucle în timp, a căror desfășurare a făcut adeseori deliciul vârstei mele de copil Percepeam edificiul în care locuiam ca pe un turn stratificat în labirinturi la vedere, care se vărsau unele în altele Nu mai contau nici zgomotele neplăcute, nici certurile dizgraţioase, nici inundaţiile, nici scorojeala zidurilor, nici spaţiul minim de trai Îmi plăcea să degust camerele-chilii și nu rareori percepeam lucrul acesta ca pe o călugărie bine venită",
    "228": " Aveam cât se poate de limpede senzaţia de cuib, pe care o casă uriașă de oameni nu mi-ar fi putut-o da Eram copil născut și crescut la bloc, prin urmare, nu puteam avea deprinderi legate de spaţii largi, nu aș fi înţeles în ruptul capului zenitul, de pildă, ci îmi plăceau înghesuiala, chirceala moale, senzaţia de cocon Mă simţeam apărată la bloc Eram protejată tocmai de spaţiul mic, limitat, în care ce altceva puteam să fiu decât un fetus umblător! Sau o călugăriţă pitică! Circulam, apoi, după cum s-a văzut deja, cu obișnuinţă și firesc, prin apartamentele mai multor familii – nici măcar nu mai intram pe ușă întotdeauna, ci săream direct pe balcon sau pe fereastră Lucrul acesta îmi dădea senzaţia de spiriduș, care se poate strecura prin orice fel de deschizături Curioasă, iscodeam pe unde puteam, chiar și acolo unde nu aveam acces întotdeauna",
    "229": " Vara, când ploua, ocupam cu o șleahtă de fete și băieţi casa scărilor, unde ridicam corturi din pături și jucam cărţi: corturile acestea erau tot o formă de a interioriza blocul în care locuiam Ne plăcea înghesuiala, atingerile nesexualizate încă pe vremea aceea, ascuţimea vorbelor În spatele blocului, pe o grămadă de pietre de construcţie, improvizam echipaje de astronauţi ori scafandri și imitam seriale la modă La începutul adolescenţei, împărtășania și colectivitatea s-au mai franjurat, dar încă aveam odăi de întâlnire între fete și povești cu nemiluita, mișcându-ne prin bloc ca niște viitoare sirene Apoi, brusc, nevoia acută de intimitate și-a cerut drepturile și viaţa la bloc a devenit o povară: dizgraţioasă, umilitoare, frustrantă, jenantă, mutilantă, sufocantă etc De aici începe, prin urmare, un alt capitol despre viaţa la bloc \n\nInfernul Regretatul Marian Papahagi mi-a spus cândva că blocurile românești comuniste ar trebui stratificate pe clase sociale; că edificiile-conservă în care trăiam și mai trăim încă destul de mulţi dintre noi ar trebui concentrate și populate după gradul de civilizaţie și educaţie al locuitorilor: blocuri doar cu intelectuali, altele cu muncitori, altele doar cu funcţionari, ţărani etc",
    "230": " Căci amestecul atâtor clase sociale într-un spaţiu, conservă este exploziv, având în vedere că oamenii cu civilizaţie și educaţie scăzute nu respectă intimitatea și graniţele celorlalţi (probabil fiindcă nu au obișnuinţa să facă acest lucru, dar și fiindcă nu doresc) Marian Papahagi nu preciza de ce era excedat de locuirea la bloc, dar, în mod evident, iritarea lui venea de la felul în care vecinii îl deranjau sonor și faptic prin, de pildă, certuri în familie, beţii, dar și prin distrugerea obiectuală a edificiului, resturi menajere împrăștiate aiurea, degradarea intenţionată a edificiului de către chiar locatarii săi Și odinioară, ca și astăzi, a trăi la bloc înseamnă a trăi în mod specific în România (comunistă altădată, postcomunistă astăzi) A trăi, a locui la bloc înseamnă a face parte dintr-o Românie concentrată, la conservă sau la borcan – un mic Turn Babel în care aproape nimeni nu se mai înţelege cu nimeni și nu mai respectă pe nimeni",
    "231": " Blocul este o patrie în miniatură, care poate fi sabotată oricând și dereglată: concentraţia și varietatea fac adeseori ca efectul să fie, cum spuneam, exploziv Voi lua ca studiu de caz un astfel de bloc virtual, care este, însă, cât se poate de real, aici și acum Umanitatea care locuiește într-un asemenea bloc este destul de previzibilă: oameni simpli (de obicei, pensionari săraci), familii de muncitori (cu mai mulţi copii), intelectuali de diverse nuanţe, șomeri, dar și elevi și studenţi (din alte orașe sau de la ţară, care au închiriat respectivele locuinţe din bloc pentru perioada studiilor liceale și universitare) Mai există și alte posibile categorii, dar cele pe care le-am amintit sunt de bază După un alt criteriu de clasificare decât cel social, există locatarii care posedă animale de casă și cei care nu au astfel de animale (câini, pisici, de obicei; dar la bloc se pot sălășlui și broaște-ţestoase, arici, papagali, hamsteri etc",
    "232": ") Problema câinilor, la bloc, este aceea că, vrând-nevrând, latră când vor ei (doar de aceea sunt câini); pisicile sunt mai blazate, mai silenţioase; uneori sar balconul la vecini și cotrobăie prin casă, făcând vraiște Chestiunea vârstei, a generaţiilor este o altă nepotrivire specifică pentru cei care locuiesc la bloc Există chiar și aici o bătălie între generaţii? Firește Liceenii sunt zgomotoși (neavând bani pentru a merge în alte spaţii adecvate): stau, mai ales iarna, dar și primăvara ori toamna, pe casa scărilor, spun măscări, beau, fumează (uneori puţină „iarbă”), se mai și brutalizează unii pe alţii, folosesc jargoane destul de violente Când părinţii nu sunt acasă (din varii pricini) și o astfel de „trupă” se strânge într-un singur apartament, „cheful” se-ncinge pe la unsprezece seara și sfârșește în chiote și ritm asurzitor pe la două dimineaţa, după ce somnul vecinilor a luat-o razna deja",
    "233": " Bătrânii, dar și maturii din bloc sunt abrutizaţi de nesomn, dar dacă le-ar face observaţii unor astfel de petrecăreţi ar risca să fie bruftuluiţi, să le fie sparte cauciucurile mașinii pe care o au parcată în faţa blocului (sau să le fie zgâriată portiera cu un cui etc), să le fie agresaţi copiii Uneori „turma” rap-manelistă se răzbună pur și simplu trântind toată noaptea ușa liftului ori spărgând oglinda din ascensor Din te miri ce pricini defulatorii, graffitiuri licenţioase apar pe pereţii interiori ai blocului, iar un apartament considerat mai ciudat este taxat de bătăioșii petrecăreţi scrijelitori cu formula „WC”! Cutiile poștale sunt de obicei vandalizate, smulgându-li-se încuietorile Geamurile de la ușa de la intrare în bloc sunt când și când sparte; interfonul, pentru care toţi locatarii au plătit, este furat sau stricat destul de repede Petrecăreţii nu se dau în lături, însă, și de la gesturi scatologice la propriu, chiar dacă acestea sunt mai rare: uneori, dimineaţa, pe balcon atârnă resturile uscate ale unei vome la beţie sau pe pervaz tronează încolăcit un excrement",
    "234": " Dacă administratorul blocului solicită o explicaţie din partea turbulenţilor adolescenţi „cu chef”, aceștia răspund foarte simplu: excrementul a căzut din cer! În afara ușilor de la apartamente nu este indicat să fie puse obiecte utilizabile și neexpirate Un ștergător de picioare, dacă este prea nou, are să dispară în câteva zile Sau coroniţele de brad puse pe ușa de la intrare de Crăciun! Sau un ghiveci prea arătos, cu plante de interior! În nici un caz să nu se lase bicicleta în faţa ușii! Apoi, locatarii nu acordă prea mare importanţă felului în care murdăresc spaţiul celorlalţi: este aproape un obicei să scuturi covoarele peste balconul vecinului (dacă se poate chiar pe rufele pe care acesta le are întinse la uscat) sau să scuturi firimiturile de pe faţa de masă (de data aceasta din greșeală) chiar în capul vecinului de la etajul de mai jos Sau să găsești resturi de salam ori șorici uscat, ori chiar cutii de bere, turtite, aruncate, de cine știe unde, în balcon",
    "235": " Un vecin de-al meu a strâns într-o lună 100 de pachete goale de Marlboro, pe care locatarul de sus le arunca, nu se știe din ce pricini voluptuoase sau mai puţin voluptuoase, direct în balconul de dedesubt Alte zgomote felurite care mai pot fi auzite la bloc: el bătând-o pe ea (de obicei), pentru că este obosit, sătul de viaţă, nemulţumit, alcoolic etc Uneori ea înjură la fel de tare ca și el; și ţipă așijderea, deci se potrivesc Bătrânul care își bate câinele din obișnuinţă, fiindcă numai pe el îl mai are la dispoziţie Sau bătrâna care nu suportă tropăiturile de la etajul de sus, unde un băieţel (în vârstă de un an) învaţă să meargă Mai există și zgomotele distrugătoare ale găuritoarelor de pereţi și gresie, când un vecin își renovează casa de la ora zece seara Mai rar, adevărat, există zgomotele înfundate ale sinucigașilor care se lovesc puternic, aruncându-se pe casa scărilor, de la etajul nouă",
    "236": " Sau homleșii care dorm în faţa ușii, cerând voie să stea acolo (fiindcă, zic ei, altfel riscă să fie bătuţi de alţi homleși), ori lasă resturi menajere, zdrenţe și cartoane în faţa ușii de la uscătorul blocului, unde dorm o vreme, până când sunt surprinși și alungaţi Mai există zgomotele cerșetoarelor-ţigănci, care sună mieros la ușă, la orice oră, sau bătrânii cu mintea rătăcită care caută ceva în blocul respectiv, fără să știe pe cine și de ce Sau falșii gunoieri, cu tupeu, care se recomandă ca deratizatori performanţi și care au voci de tenori! În afara blocului (chiar dacă într-un asemenea edificiu locuiesc și destui gospodari și oameni cu bun-simţ) este vraiște: dezordine, urâţenie, mizerie, violenţă, promiscuitate (adică exact invers decât într-un celebru poem al lui Baudelaire, în care se vorbește despre „ordine și frumuseţe, lux, calm și voluptate”; asocierea este intenţionat deplasată) Containerele de gunoi, doldora de putregaiuri, construiesc un halo miasmatic în jurul blocului",
    "237": " În aceste containere mai pot fi zăriţi, uneori, scormonitori care caută resturi menajere: ei sunt oameni sărmani, obișnuiţi însă cu acest fel de a tria gunoaiele, doar-doar se va mai găsi ceva util și refolosibil În afara blocului există uneori (mai rar astăzi decât pe vremea comunismului) microcartierul de coteţe și cocine: pestilenţa acestora amintește de un abator stâlcit de arșiţa verii ori de o tăbăcărie mizeră sau de accidentalele deversări ale latrinelor, când o conductă „josnică” își iţește corniţele la suprafaţa pământului Infernul putorii, iată cum se numește uneori infernul pământesc, înainte de revelaţia infernului al doilea și definitiv pentru cei păcătoși Cam așa arată un bloc de locuinţe „în stil clasic” O Românie scurtcircuitată Și cum aproape jumătate din actualii locuitori ai orașelor românești trăiesc la bloc, ce ar mai fi de spus? \n\nPurgatoriul Purgatoriul nu prea există la noi, fiindcă România este o ţară a extremelor: ori paradis, ori infern – spaţiul intermediar nu este posibil",
    "238": " Românii s-au obișnuit cu tehnica dușului scoţian aplicată la viaţa lor cotidiană Și, în general, românii s-au obișnuit cu toate, fiindcă sunt cameleonic de adaptabili, suportă aproape orice și din orice spaţiu pot face un loc de tranzit în viaţa lor Viaţa la bloc nu este altceva decât o conservă deschisă, păstrată o vreme la frigider, apoi consumată două treimi, aruncată în cele din urmă la gunoi, din care vreun flămând vagabond încă ar mai putea curăţa fărâmele de hrană înghesuite în bucata rotundă sau dreptunghiulară de tinichea \n\nUltima Românie \nElevă la școala generală, mă emoţionam ca o vrabie, fără să pricep de ce, atunci când citeam celebrul fragment „Ardealul” din Românii supt Mihai Voievod Viteazul de Nicolae Bălcescu Era o bucată de proză istorică hiperbolizatoare, dar care mă proteja și mă alina Nu-mi stârnea vreun orgoliu de româncă, ci îmi calma nevrozele pe care nu le conștientizam la vremea aceea, în legătură cu ţara mea comunistă, România",
    "239": " „Ardealul” lui Bălcescu era un fel de pansament pe rană și avea efect psihic terapeutic Mă vindeca, așa cum deja au dat de înţeles, de fricile și frustrările generate de regimul comunist Senzaţia aceea terapeutică o simt încă și astăzi atunci când, venind cu trenul de la București, intru în Transilvania: casele pipernicite și încă relativ mizere se preschimbă în mici fortăreţe, odată ce trenul ajunge în Transilvania; aerul este și el altfel, mai aspru, mai proaspăt, respirabil Peisajul se schimbă la rându-i: câmpiile plictisitoare și dezolante devin păduri uneori jungloide și dealuri în falduri și volute După ce intru în Transilvania, dacă trenul e de noapte, izbutesc să adorm și să mă odihnesc, fiindcă trebuie să treacă ceva timp până să se stingă efectul stresant și rău zumzăitor al Bucureștiului Nu am, după cum se va fi priceput deja, vreo pasiune pentru capitala ţării; dar nici nu reneg acest spaţiu; îl detest, din când în când, pentru grobianism, mahalagism și miticism; îl admir pentru curajoșii din 21 decembrie 1989 și mai ales pentru frumoșii nebuni protestatari din Piaţa Universităţii 1990",
    "240": " Există câteva locuri unde mă simt relaxată în București: Mănăstirea Antim, deja pomenita Piaţă U (cum îmi place să-i spun) sau parcul Cișmigiu; dar sunt și multe, prea multe spaţii ale capitalei care mă epuizează și irită Înainte de decembrie 1989, Deșteaptă-te, române! era un cântec patriotic care mă fortifica – era ca un sânge sonorizat în creierul meu După 1989, am crezut o vreme în „efectul Deșteaptă-te, române!”; dar, după ce politicienii au confiscat pe rând, cu discursurile lor gonflate și vide, fie ziua de 1 decembrie, fie pe aceea de 22 decembrie, efectul patriotic s-a dezumflat în chip fatal Astăzi nu știu dacă acest cântec patriotic mai are vreun efect real asupra românilor sau doar stârnește simple reacţii pavloviene Mai degrabă cred că e vorba despre ultima variantă Percepţia asupra ţării mele, fie în timpul comunismului, fie în postcomunism, a fost multiplă",
    "241": " În perioada Ceaușescu eram jenată de comunismul românesc, dar nu mi-am repudiat ţara, măcar pentru faptul că mai rămăseseră în ea destui curajoși În decembrie 1989 am fost exaltată, frenetică, tulburată: asistam la un catharsis în toată legea La începutul anului 1990 am devenit intrigată în faţa viesparului politic, a disensiunilor, ranchiunelor, frustrărilor, violenţelor tutelate de regimul Ion Iliescu Am avut parte de un al doilea catharsis în perioada 22 aprilie – 13 iunie 1990, când a avut loc acel ritual de graţie numit fenomenul „Piaţa Universităţii” Cred și știu că atunci mi-am dobândit conștiinţa morală; sau, dacă am avut-o înainte măcar puţin, atunci mi-am consolidat-o, atunci ea a devenit consistentă și limpede Datorez, prin urmare, enorm, fenomenului „Piaţa Universităţii 1990” Atunci s-a născut în mine analista mentalităţilor, raisonneurul memoriilor despre închisorile și lagărele comuniste, pasionata de variantele interpretative ale revoluţiei din decembrie 1989 și mai ales radiografa unei ţări neclare, confuze, blamabile adesea",
    "242": " Am lucrat cu pasiune și empatie la cartea mea despre suferinţele închisorilor comuniste; am lucrat ca o justiţiară la cartea despre decembrie 1989 Dar mai ales am lucrat cu o constantă durere în inimă la cartea despre imaginarul violent al românilor Grosso modo, nu mi-am renegat niciodată ţara, ci am fost virulentă doar la nivelul conducătorilor ei politici ori al populaţiei asupra căreia izbutise „spălarea creierului” M-am considerat întotdeauna româncă și am ales să rămân în ţara mea Adevărat, am preferat și prefer să trăiesc în Transilvania, la Cluj, întrucât la București m-aș sufoca, mai cu seamă din pricina nesimţirii și proastei creșteri a celor ce locuiesc aici (cu toate excepţiile care există – și ele există, din fericire –, Bucureștiul îmi pare a fi un buric al nesimţirii pământului) Trăiesc în Cluj și fiindcă nu prea concep să mor altundeva Clujul este, geografic vorbind, altceva decât România, dar în esenţă nu este altceva decât România",
    "243": " Există, să spunem, diferenţe de stil între variatele zone ale României, dar nu mai mult de atât Iar Clujul își are, la rându-i, defectele și slăbiciunile sale Prin urmare, sunt româncă, m-am născut astfel și am ales să rămân așa Acest lucru mi-l asum: la urma urmei, nu am cum să-mi extirp ori să-mi lichidez identitatea Tocmai pentru că este a mea Am, în schimb, alergie și port bătălii cu România mahalagizată și „ţigănizată” Pe aceasta o resping – dar chiar și așa, nu o insult și nu o împroșc Tocmai pentru că este și a mea Nu am cum și nu pot să ucid România, fiindcă aș comite un soi de sinucidere simbolică și o autolapidare Dar și fiindcă nu mi-am pierdut nădejdea Nu sunt dotată cu vreo răbdare mistică, iar simţul meu critic este mereu un bisturiu apt să sancţioneze; dar nădejdea nu mi-am pierdut-o într-o ultimă Românie ceva mai pură decât înaintașele sale",
    "244": " Manifest iritare la misionarismele desuete, la patriotismele lăcrămoase, la patetismele lichefiate care mă scârbesc România este pentru mine acel steag cu stema comunistă decupată, din decembrie 1989 România este gaura din steag, o rană curăţată parţial, fragmentar, relativ Mi se pare jenant să spun, să recunosc că îmi iubesc ţara Discursul patriotic este astăzi o crustă sonoră, o piele zornăitoare Iar România nu are încă un conţinut limpezit Ea este încă ceţoasă, brumată, aluvionară și nu are graţie România nu are graţie și nici tărie Dar nădejdea în ţara mea poate fi un simţământ constructiv: fără rugăciuni vizibile ori invizibile, fără cuvinte mari, fără inflamări, fără accente sangvine, fără exces Nădejdea e un simţământ firesc și omenesc De aceea și nădejdea mea în România este firească, instinctuală chiar O chestiune de bun-simţ Ce mai înseamnă astăzi a fi patriot? Ce mai înseamnă patriotismul? A-ţi iubi ţara cu luciditate, nu orbește",
    "245": " A o grădinări raţional, nu pasional și coleric Fără steaguri de sărbătoare, fără prapuri de înmormântare, fără lozinci ori petarde Patriotismul nu mai are neapărat sens pentru români Dacă îi chestionezi pe stradă, de pildă, pe cei foarte tineri, se vor amuza la această întrebare Deșteaptă-te, române! e doar un cântec În ce mă privește, am, totuși, o asumare a unui anumit fel de a fi patriot Pentru mine, patriot este mai cu seamă cel care vede viciile ţării sale și încearcă să le corecteze cu scalpelul unui chirurg etic Ar fi prea simplu ca patriot să fie doar cel care își iubește ţara pur și simplu: te naști cu acest simţământ sau nu te naști deloc cu el Patriotul are nevoie mai ales de raţiune în judecata sa, care să cântărească lucrurile fără inflamare, fără patos Patriotul știe ce și cât este ţara sa; el încearcă să o amelioreze, dacă este cazul",
    "246": " Și, de obicei, este nevoie de așa ceva, așa cum este nevoie de ironie și satiră pentru a sancţiona defectele umane Nu există patrie ori ţară perfectă Patriotul autentic ar trebui să știe acest lucru Dar există patrii ori ţări perfectibile \n\nAceastă carte este dedicată detractorilor României și, în egală măsură, admiratorilor ei împătimiţi, tuturor celor preocupaţi ori chiar obsedaţi de această ţară \n\nFILENAME \\p D:\\microsoft\\docuri nefacute\\NaravuriRomanestiRevizuitdoc\t PAGE 82 \n"
}