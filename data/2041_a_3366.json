{
    "1": "\nLEON AFRICANUL \nPENTRU ANDRÉE \nSă nu te îndoiești totuși de faptul că Leon Africanul, Leon călătorul, eram tot eu \n\nW B YEATS Poet irlandez (1865-1939) \nEu, Hassan, fiul lui Mohamed măsurătorul, eu, Giovanni Leone de Medici, circumcis de mâna unui bărbier și botezat de mâna unui papă, sunt poreclit azi Africanul, dar eu nu mă trag nici din Africa, nici din Europa și nici din Arabia Mi se mai spune și Granadinul1, Fasiotul2, Zayyati3, numai că eu nu vin din nici o țară, din nici o cetate, din nici un trib Sunt fiul drumurilor, patria mea e caravana, iar viața mea, cea mai neașteptată dintre pribegii Încheieturile mâinilor mele au cunoscut pe rând mângâierea mătăsii și asprimea lânii, aurul prinților și lanțurile robilor Degetele mele au înlăturat mii de văluri, buzele mele au făcut să roșească mii de fecioare, ochii mei au văzut orașe stingându-se și împărății pierind",
    "2": " Din gura mea vei auzi araba, turca, dar și castiliana, berbera, ebraica, latina, precum și italiana vorbită, căci toate limbile, toate rugile îmi aparțin Eu, însă, nu aparțin nici uneia Eu sunt doar al lui Dumnezeu și al pământului, și la ei mă voi întoarce într-o zi nu prea îndepărtată Iar tu vei rămâne după mine, fiule Și îmi vei duce amintirea mai departe Și îmi vei citi cărțile Și vei revedea atunci scena asta: părintele tău, în veșmânt napolitan pe galionul care-l aduce spre coasta Africii, tot mâzgălind hârtia, ca un neguțător care-și face socotelile la capătul unei lungi călătorii Dar oare nu asta fac: ce am câștigat, ce am pierdut, ce Îi voi spune Creditorului suprem? Mi-a dat cu împrumut patruzeci de ani, pe care i-am risipit după voia peregrinărilor: înțelepciunea mea a trăit la Roma, pasiunea la Cairo, neliniștea la Fès, iar la Granada încă mai viețuiește nevinovăția mea",
    "3": " \n\nI \nCartea de la Granada \nANUL SALMEI – HORRA 894 de la hegira1 (5 decembrie 1488 24 noiembrie 1489) \nÎn anul acela, sfânta lună a ramadanului2 cădea în plină vară, iar tatăl meu ieșea arareori din casă înainte de lăsarea serii, căci oamenii din Granada erau nervoși în timpul zilei, certurile lor erau frecvente, iar dispoziția sumbră era semn de evlavie, deoarece doar un bărbat care nu respecta postul mai era în stare să zâmbească sub dogoarea unui soare de foc, deoarece doar un om nepăsător față de soarta musulmanilor mai putea rămâne jovial și binevoitor într-un oraș distrus de războiul civil și amenințat de necredincioși Eu tocmai mă născusem, din voia de neocolit a Celui de Sus, în ultimelele zile din șaabana, chiar înainte de începutul lunii sfinte; Salma, maică-mea, era scutită de post în așteptarea întremării, iar taică-meu, Mohamed, nu mai avea acum de ce să bombăne, nici măcar când îi era foame sau când zăduful era în toi, căci nașterea unui fiu ce-i va duce numele mai departe și-i va purta într-o bună zi armele este, pentru orice bărbat, un motiv de îndreptățită bucurie",
    "4": " Pe deasupra mai eram și cel dintâi fiu, astfel că, la auzul numelui care i se dădea, de „Abu-l-Hassan“, taică-meu își umfla pieptul, își netezea mustățile și își plimba ușor degetele mari de-a lungul bărbii, trăgând cu coada ochiului spre iatacul de la catul de sus, unde mă aflam eu, înfășat în scutece Bucuria lui vioaie nu avea totuși nici profunzimea, nici intensitatea bucuriei Salmei care, în ciuda durerilor stăruitoare și a extremei slăbiciuni, simțea că se naște a doua oară prin venirea mea pe lume, deoarece nașterea mea o făcea să devină prima dintre femeile casei și îi câștiga favorurile tatălui meu pentru mulți ani de atunci încolo Abia mai târziu mi-a mărturisit temerile ei, pe care, fără s-o știu, le potolisem, dacă nu chiar le risipisem Tatăl meu și cu ea, veri făgăduiți unul celuilalt din copilărie, căsătoriți vreme de patru ani fără ca ea să fi rămas însărcinată, simțiseră cum crește în jurul lor, încă din al doilea an de căsătorie, zumzetul unui zvon dezonorant",
    "5": " Astfel că, într-o bună zi, Mohamed se întorsese acasă cu o frumoasă creștină cu cosițe negre împletite, pe care o cumpărase de la un soldat ce o luase roabă într-o incursiune în împrejurimile Murciei O numise Warda, o instalase într-o încăpere micuță care dădea spre patio, curtea interioară, spunând chiar că o va trimite la Ismail egipteanul pentru a o învăța să cânte la lăută, să danseze și să scrie, la fel ca pe favoritele sultanului — Eram liberă, iar ea era roabă, îmi spuse maică-mea, și lupta dintre noi era inegală Ea se putea folosi după pofta inimii de toate armele seducției, putea ieși fără văl, putea să cânte, să danseze, să toarne vin, să clipească din gene și să se dezbrace, în vreme ce eu nu aveam voie, dată fiind poziția mea, să-mi părăsesc vreodată discreția și încă și mai puțin să dau semne de interes pentru plăcerile tatălui tău",
    "6": " El mă numea „verișoară“ Când vorbea despre mine, mă numea cu respect „la Horra“, cea liberă, sau „Arabiya“, arăboaica; Warda însăși îmi arăta toată politețea respectuoasă pe care o slujnică o datorează stăpânei ei Numai că noaptea, ea era stăpâna — Într-o dimineață, continuă maică-mea cu o voce gâtuită, în ciuda anilor care trecuseră de atunci, veni să bată la ușa noastră Sara cea Bălțată Cu buzele sulemenite cu suc de rădăcină de nuc, cu ochii încercuiți cu kohol, cu unghiile vopsite cu hena, împopoțonată din cap până la vârful condurilor cu mătăsuri vechi și mototolite de toate culorile, îmbibate de prafuri frumos mirositoare Avea obiceiul să treacă să mă vadă – Domnul să aibă milă de sufletul ei, oriunde s-ar afla! –, aducând spre vânzare talismane, brățări, parfumuri cu aromă de lămâie, de ambră, de iasomie sau de nufăr, și oferindu-se să ghicească viitorul",
    "7": " A băgat pe dată de seamă că aveam ochii roșii, așa că, fără să fie nevoie să-i spun de ce eram nefericită, a început să-mi citească în palmă ca de pe pagina boțită a une cărți deschise Fără să înalțe ochii, a rostit încet aceste cuvinte pe care mi le amintesc și acum: „Pentru noi, femeile din Granada, libertatea este o robie vicleană, iar robia, o subtilă libertate „Apoi, fără să mai adauge nimic, a scos din coșul ei de răchită un minuscul flaconaș verzui „În seara asta, ai să torni trei picături din acest elixir într-un pahar cu sirop de migdale pe care ai să-l oferi tu însăți vărului tău O să vină la tine așa cum fluturele vine spre lumina lămpii Ai să repeți trebușoara asta peste trei nopți, apoi peste încă șapte“ Câteva săptămâni mai târziu, când Sara s-a întors ca să mă vadă, aveam deja grețuri",
    "8": " I-am dat în ziua aceea toți banii pe care-i aveam la mine, un pumn de dirhami și de maravediși; am văzut-o dănțuind și râzând și legănându-și șoldurile, izbind apăsat cu piciorul în podeaua camerei mele, jucându-și în palme monedele al căror clinchet se amesteca cu acela al joljol-ului, clopoțelul impus evreicelor \n\nEra și timpul ca Salma să rămână însărcinată, căci Providența făcuse ca Warda să fie deja, deși ascunsese cu grijă treaba asta de teamă să n-aibă necazuri Când se descoperi acest lucru, două luni mai târziu, problema era care din ele va avea un băiat, iar dacă amândouă aveau băieți, atunci, care va naște prima Doar Salma își pierduse somnul de îngrijorare, căci Warda ar fi fost mulțumită să dea naștere fie și unui fiu mezin, sau chiar unei fete, din moment ce simpla aducere pe lume a unui copil o făcea să dobândească, potrivit legii noastre, statutul de femeie liberă, fără ca ea să-și piardă din acest motiv prețioasa frivolitate pe care i-o îngăduia originea ei de sclavă",
    "9": " Cât despre taică-meu, era atât de copleșit de faptul că dăduse acea dublă dovadă de bărbăție, încât nici măcar nu bănui ciudata competiție ce se desfășura sub acoperișul lui Când cele două soții ale sale se rotunjiră bine, le porunci într-o seară să-l însoțească amândouă, cu puțin înainte de apusul soarelui, până în preajma tavernei unde obișnuia să-și întâlnească prietenii, lângă Poarta Steagurilor Ținându-se de mână, ele făcură câțiva pași în urma lui, rușinate, mai cu seamă mama, de privirile cercetătoare ale bărbaților și de rânjetele bătrânelor cumetre din suburbia noastră, cele mai flecare și cele mai lipsite de ocupație din întreg cartierul Albaicin, care se holbau la ele de la înălțimea balcoanelor, ascunse după perdelele care se dădeau la o parte la trecerea lor După ce de-a dreptul se făli astfel cu ele, simțind desigur și el povara privirilor, taică-meu se prefăcu a fi uitat ceva și se întoarse acasă pe același drum, în timp ce întunericul începea să ascundă nenumăratele primejdii de pe ulicioarele din Albaicin, unele noroioase și alunecoase în primăvara aceea ploioasă, altele pavate cu lespezi, dar cu atât mai periculoase, deoarece orice piatră lipsă putea fi o capcană fatală pentru viitoarele mame",
    "10": " Sfârșite de oboseală, stingherite, ajunse la capătul răbdării, Salma și Warda, de data asta solidare, se prăvăliră pe același pat, cel al slujnicei, „Horra“ nefiind în stare să urce scara până la iatacul ei, în vreme ce taică-meu o lua iarăși din loc spre tavernă, fără să aibă habar că fusese cât p-aci să-și piardă în același timp cei doi viitori copii, grăbit, desigur, zicea maică-mea, să culeagă urările pline de admirație ale prietenilor săi pentru nașterea celor doi flăcăi voinici și frumoși, și să-l provoace la o partidă de șah pe vecinul nostru, Hamza bărbierul De îndată ce auziră poarta închizându-se cu cheia, cele două femei izbucniră într-un hohot comun de râs, având nevoie de ceva timp ca să se potolească Evocându-l cincisprezece ani mai târziu, maică-mea încă mai roșea de ștrengăria asta, atrăgându-mi atenția fără urmă de mândrie că, dacă Warda avea pe atunci abia șaisprezece ani, ea mergea deja pe douăzeci și unu",
    "11": " Datorită evenimentelor se crease între ele o anumită complicitate care le micșora rivalitatea, iar când, a doua zi, Sara cea Bălțată îi făcu Salmei vizita ei lunară, ea o pofti pe slujnică să vină pentru a fi palpată pe pântece de către negustoreasa-prezicătoare evreică, aceasta fiind la nevoie și moașă sau acordând îngrijiri cum ar fi masajul, pieptănatul, epilatul, pricepându-se, pe deasupra, să și transmită nenumăratelor ei cliente, închise în harem, vești și zvonuri legate de cele o mie și unul de scandaluri din oraș și din regat Sara se jură în fața maică-mii că o găsea cu adevărat urâțită, ceea ce îi făcu mare plăcere, căci era semnul neîndoielnic că avea băiat; în schimb, o lăudă plină de milă pe Warda pentru prospețimea încântătoare a chipului ei Salma era atât de încrezătoare în justețea previziunii medicale, că nu se putu abține să nu-i spună chiar în seara aceea lui Mohamed",
    "12": " Credea că poate astfel strecura o nouă recomandare făcută de Sara, cu mult mai jenantă, și anume că bărbatul nu trebuia să se mai apropie nici de una, nici de cealaltă din femeile sale, pentru a nu face rău fătului și a nu provoca nașteri premature Chiar și învăluit în precauții și întrerupt de îndelungi șovăieli, mesajul era îndeajuns de obraznic pentru ca taică-meu să ia foc într-o clipită precum un vreasc prea uscat, și să se lanseze în invective ce abia se puteau înțelege, în care se repetau sacadat, precum izbiturile de pisălog în piuliță, cuvinte ca „baliverne“, „vrăjitoare“, „Ibliss cel Viclean“, cât și vorbe puțin măgulitoare la adresa științei medicale, a evreilor și a creierului femeilor Salma fu de părere că ar fi și bătut-o dacă n-ar fi fost însărcinată, dar tot ea își spuse că, în cazul ăsta, cearta n-ar mai fi avut loc",
    "13": " Pentru a se consola, trase concluzia că avantajele maternității depășeau neplăcerile ei trecătoare În chip de pedeapsă, Mohamed îi interzise cu strășnicie s-o mai primească iarăși în propria sa casă pe „otrăvitoarea aia de Sira“ – îi șuiera numele cu acel accent tipic din Granada pe care avea să-l păstreze toată viața și care-l făcea să rostească numele mamei Silma, pe al concubinei Wirda, să numească ușa „bib“ în loc de „bab“, orașul „Ghirnata“, iar palatul sultanului „Alhimra“ Timp de câteva zile, avu o proastă dispoziție ucigătoare, dar, atât din prudență, cât și din ciudă, nu se mai duse în odăile femeilor până ce acestea născură Nașterile se petrecură la interval de două zile Warda simți cea dintâi contracțiile care, rărite seara, se îndesiră abia în zori Doar atunci începu să geamă destul de tare ca să se facă auzită Taică-meu dădu fuga la vecinul nostru Hamza, bătu darabana în ușa acestuia și-l rugă s-o înștiințeze pe mama sa, o bătrână plină de demnitate, cucernică și foarte îndemânatecă, în legătură cu iminența nașterii",
    "14": " Aceasta sosi câteva minute mai târziu, învăluită toată în alb și aducând un lighean cu margini largi, un ștergar și un săpun Se spunea că avea mână norocoasă și că adusese pe lume mult mai mulți băieți decât fete Sora mea, Mariam, se născu spre amiază Taică-meu abia de-i aruncă o privire Nu mai avea acum ochi decât pentru Salma, care cuteză să-i spună: „Eu n-am să te dezamăgesc!“ Numai că nu era chiar așa de sigură, în pofida rețetelor fără greș ale Sarei și repetatelor ei făgăduieli Mai ales, fu nevoită să suporte încă două nesfârșite zile de neliniște și de suferințe înainte de a vedea că i se împlinește dorința cea mai scumpă: aceea de a-și auzi vărul numind-o Um-el-Hassan, mama lui el-Hassan \n\nÎn a șaptea zi de la nașterea mea, tatăl meu îl chemă pe Hamza bărbierul ca să-mi facă circumcizia și își pofti toți prietenii la un ospăț",
    "15": " Dată fiind starea în care se găseau maică-mea și cu Warda, de pregătirea mesei s-au ocupat cele două bunici ale mele, împreună cu slujnicele lor Mama nu a asistat la sărbătoare, dar mi-a mărturisit că se strecurase ușurel afară din odaia ei că să vadă musafirii și să-i asculte ce spun Atât de mare îi era emoția, încât până și cel mai mic amănunt i se întipărise în minte Adunați în patio, în jurul fântânii din marmură albă cizelată, a cărei apă răcorea atmosfera atât prin zgomotul făcut, cât și prin miile de picături pe care le împrăștia, musafirii mâncau cu atât mai mare poftă cu cât erau deja în primele zile ale ramadanului și își întrerupeau postul, sărbătorind intrarea mea în comunitatea Credincioșilor După spusa maică-mii, care avea să se desfete a doua zi cu ce rămăsese, masa era cu adevărat un ospăț demn de un rege",
    "16": " Felul principal de mâncare era maruziya: carne de oaie pregătită cu puțină miere, coriandru, amidon, migdale, pere, cât și cu nuci verzi, care erau chiar de sezon Mai erau: tafaya verde, carne de ied amestecată cu un buchet de coriandru proaspăt, și tafaya albă pregătită cu coriandru uscat Să mai amintesc de pui, de porumbei, de ciocârlii, în sosul lor cu usturoi și brânză, de iepurele la cuptor, dat cu șofran și stropit cu oțet, de zecile de alte mâncăruri pe care mama mi le-a înșiruit de atâtea ori, amintire a ultimei mari sărbători care a mai avut loc în casa ei înainte ca mânia Cerului să cadă peste ea și toți ai săi? Ascultând-o, copil fiind, așteptam de fiecare dată cu nerăbdare să ajungă la mujabbanât, turtele acelea calde cu brânză albă pudrate cu scorțișoară și muiate în miere, la prăjiturile din pastă de migdale sau de curmale, la plăcintele umplute cu semințe de pin și cu nuci și parfumate cu apă de trandafiri",
    "17": " La ospăț, musafirii n-au băut decât sirop de migdale, se jura maică-mea cu evlavie Se ferea să adauge că, dacă nu se turnase picătură de vin, era doar pentru a se respecta luna sfântă Circumcizia a prilejuit întotdeauna, în ținutul al-Andalus, sărbători în cursul cărora oamenii uitau cu totul de actul religios pe care-l celebrau Doar se mai pomenește încă și în zilele noastre de ceremonia cea mai somptuoasă dintre toate, aceea pe care a organizat-o odinioară emirul Ibn Dhul-Nun la Toledo, cu prilejul circumciziei nepotului său, și pe care de atunci toți se străduiesc s-o imite fără sorți de izbândă Nu curseseră atunci vinurile și licorile în valuri, în vreme ce sute de roabe frumoase dănțuiau în ritmurile instrumentelor mânuite de oamenii lui Danny Jidovul? Și la circumcizia mea erau muzicanți și poeți, stăruia maică-mea Își amintea chiar și stihurile ce fuseseră declamate pentru tatăl meu: \nFiul tău, prin această circumcizie, este mult mai strălucitor, Căci lumina făcliei crește atunci când îi tai moțul",
    "18": " \n\nRecitate și cântate pe toate tonurile de către bărbier în persoană, aceste stihuri ale unui bătrân poet din Saragosa au marcat sfârșitul ospățului și începutul ceremoniei propriu-zise Tatăl meu a urcat la catul de sus pentru a mă lua în brațe, în vreme ce musafirii se strângeau în tăcere în jurul bărbierului și al ajutorului său, un băiat tânăr fără barbă Hamza îi făcu semn, iar acesta o porni în jurul patio-ului, cu un felinar în mână, oprindu-se dinaintea fiecărui invitat Trebuia să i se facă un mic dar bărbierului și, potrivit datinei, fiecare lipi monedele pe care le dăruia de chipul băiatului, care vestea cu voce tare numele donatorului și îi mulțumea, îndreptându-se apoi spre vecinul acestuia După ce darurile fură strânse, bărbierul ceru să-i fie aduse mai aproape două felinare puternice, desfăcu lama de cuțit recitând versetele cuvenite și se aplecă asupra mea",
    "19": " Maică-mea spunea că țipătul pe care l-am scos atunci răsunase în tot cartierul ca un semn de precoce bărbăție, apoi, în vreme ce eu continuam să zbier din tot trupușorul, de parcă aș fi văzut în fața ochilor toate nenorocirile ce aveau să se abată asupră-mi, sărbătoarea reîncepu în sunet de lăută, de flaut, de rebec, vioara cu trei corzi, de tamburină, până la suhur, masa din zori \n\nDar nu tuturor le ardea de sărbătoare Unchiul din partea mamei, Abu-Marwân, căruia i-am spus întotdeauna Khâli, pe atunci scrib la cancelaria de stat de la Alhambra, sosi târziu la sărbătoare cu înfățișarea pe care o lua în zilele cu ghinion Maică-mea ciuli urechea Prinse niște cuvinte care o cufundară preț de câteva minute într-un coșmar pe care-l credea pe veci uitat: — De la Parada cea Mare, zicea el, n-am mai avut parte nici măcar de un singur an de fericire! „Blestemata aia de Paradă!“ Maică-mea simți că o cuprinde iarăși greața, la fel ca în primele săptămâni de sarcină, iar în mintea ei încețoșată se revăzu fetiță de zece ani, desculță, așezată pe jos în noroi în mijlocul unei ulicioare părăsite pe care trecuse de sute de ori, dar pe care acum nu o mai recunoștea, ridicându-și poalele rochiței roșii mototolite, ude și pătate, pentru a-și ascunde obrazul plâns",
    "20": " — Eram fetița cea mai frumoasă și cea mai răsfățată din întreg cartierul Albaicin, iar bunica ta – Dumnezeu s-o ierte! – agățase de straiele mele două amulete la fel, una la vedere, iar cealaltă ascunsă, pentru a preîntâmpina orice nenorocire Numai că în ziua aceea, nimic n-a fost de vreun folos \n* * * — Sultanul din vremea aceea, Abu-l-Hassan Ali, hotărâse să organizeze, zi de zi și săptămână de săptămână, parăzi militare pompoase pentru a arăta tuturor întinderea puterii sale – însă doar Dumnezeu este puternic și Lui nu-I plac aroganții! Sultanul ăsta pusese să fie construite pe colina roșie a Alhambrei1, lângă Poarta Trădării, gradene pe care se instala în fiecare dimineață cu cei din jurul lui, primea oaspeții și trata probleme de stat, în vreme ce detașamente de soldați veniți din toate colțurile regatului, de la Ronda până la Basta și de la Málaga la Almería, defilau necontenit dându-i onorul și făcându-i urări de sănătate și viață lungă",
    "21": " Locuitorii Granadei și ai satelor învecinate își luaseră obiceiul să se adune, cu mic, cu mare, pe pantele Sabikăi, la poalele Alhambrei, lângă cimitir, de unde puteau vedea, deasupra lor, nesfârșita ceremonie Negustori ambulanți se instalaseră în preajmă, oferind spre vânzare atât papuci, cât și cârnați mirkâs, clătite sau sirop cu apă de flori de portocal În a zecea zi de Paradă, cum anul arab 882 se încheia, sărbătorirea discretă pentru Râs-as-Sana abia de a fost remarcată în toiul acelor neîntrerupte festivități Acestea aveau de altfel să se continue pe timpul lunii moharram, cea dintâi din anul cel nou, iar maică-mea, care se ducea în fiecare zi pe Sabika împreună cu frații și verii ei, băgă de seamă că numărul spectatorilor nu făcea decât să crească, aflându-se acolo tot mai multe capete necunoscute Numărul bețivilor se înmulțea pe străzi, se produceau furturi, izbucneau încăierări între bande de tineri care se băteau la sânge cu bâtele",
    "22": " Numărară un mort și mai mulți răniți, ceea ce îl făcu pe muhtasib, starostele negustorilor, să cheme poliția Atunci, temându-se de dezordini și de răzmerițe, sultanul se hotărî în sfârșit să oprească festivitățile Decretă că ultima zi de Paradă avea să fie de 22 moharram 883, care cădea pe 25 aprilie din anul creștin 1478, adăugând totuși că distracțiile de la urmă vor fi încă și mai somptuoase decât cele din săptămânile precedente În ziua aceea, pe Sabika, femeile din cartierele de rând se amestecaseră, cu sau fără văl, cu bărbații de toate condițiile Copiii din oraș, printre care și maică-mea, ieșiseră îmbrăcați cu straie noi încă de la primele ceasuri ale dimineții, nu fără să fi luat cu ei câteva monede de aramă pentru a-și cumpăra smochine uscate de Málaga Atrași de mulțimea care sporea, jongleri, iluzioniști, saltimbanci, dansatori pe sârmă, echilibriști, dresori de maimuțe, cerșetori, orbi falși sau adevărați se răspândiseră în tot cartierul de pe Sabika; și, cum era primăvară, țăranii plimbau cu ei armăsari pe care-i dădeau la împerechere cu iepele ce le erau aduse, totul contra plată",
    "23": " — Toată dimineața, își amintea maică-mea, strigasem și bătusem din palme la spectacolul oferit de jocul „tabla“, în cursul căruia cavalerii zeneți încercau unul după altul să atingă ținta de lemn cu ajutorul bețelor pe care le aruncau de la înălțimea cailor în galop Nu puteam vedea care dintre ei izbutea cel mai bine, dar vacarmul care ajungea până la noi de pe colină, din locul numit tocmai al-Tabla, ne indica fără greș câștigătorii sau perdanții Deodată, un nor negru se ivi deasupra capetelor noastre Veni atât de iute că ni se păru că soarele se stingea precum o lampă peste care ar fi suflat un djinn Era beznă la ceasul amiezii și, fără ca sultanul să fi dat poruncă, jocul se opri, căci fiecare simțea pe umeri povara bolții cerești Un fulger brăzdă cerul, tunetul bubui, apoi un alt fulger se văzu, iarăși se auzi un tunet surd, apoi trombe de apă se abătură peste noi",
    "24": " Știind că era vorba de o furtună mai curând decât de un blestem, eram mai puțin înfricoșată și, luându-mă după miile de persoane îngrămădite pe Sabika, am încercat să dau de un loc spre a mă adăposti Fratele meu mai mare mă ținea de mână, lucru care mă liniștea, dar care mă și silea totodată să alerg pe un drum deja plin de noroi Brusc, la câțiva pași de noi, niște copii și niște bătrâni se prăbușiră, iar mulțimea, călcându-i în picioare, își pierdu cumpătul Era în continuare la fel de întuneric Țipetele de spaimă se amestecau cu urletele de durere Am alunecat la rându-mi, iar mâna mea dădu drumul mâinii fratelui meu pentru a încerca să se agațe de poalele unei rochii ude, apoi de o alta, fără a putea cu adevărat să se prindă de ceva Apa îmi venea deja până la genunchi și țipam cu siguranță mai tare ca toți ceilalți",
    "25": " De cinci-șase ori am căzut și m-am ridicat iarăși fără să fiu călcată în picioare, până ce am descoperit treptat că mulțimea se mai răzlețise în jurul meu, mișcându-se de altfel și mai încet, căci drumul urca, iar valurile care coborau de sus la vale se umflau Nu recunoșteam nici oamenii, nici locurile, nu-i mai căutam pe frații și pe verii mei M-am aruncat sub o poartă și am adormit, de oboseală, dar și de disperare M-am deșteptat un ceas-două mai târziu Era mai puțin întuneric, dar continua să toarne cu găleata și un bubuit surd îmi ajungea la urechi de peste tot, făcând să tremure lespedea pe care eram așezată Ulicioara pe care mă aflam, de câte ori o cutreierasem! Văzând-o însă astfel, pustie și străbătută de un torent, nu mai izbuteam s-o așez undeva în minte Tremuram de frig, veșmintele mi-erau ude, sandalele le pierdusem în goană, iar din păr mi se scurgea un firișor de apă înghețată care-mi scălda neîncetat ochii arși de plâns",
    "26": " Am tremurat din nou, am tușit zdravăn, când un glas de femeie mă chemă: „Fetițo, fetițo, vino aici!“ Plimbându-mi ochii în toate direcțiile, am văzut, foarte sus deasupra mea, în cadrul unei ferestre boltite, o basma în dungi și o mână care se agita Mama mă prevenise că nu trebuia să intru niciodată într-o casă necunoscută și că, la vârsta mea, trebuia să încep să mă feresc atât de bărbați, cât și de anumite femei Totuși, șovăiala mea n-a ținut prea mult La vreo treizeci de pași mai încolo, de aceeași parte a drumului, cea care mă chemase veni să-mi deschidă o poartă grea de lemn, grăbindu-se să strige ca să mă liniștească: „Te cunosc, ești fata lui Suleyman librarul, un om cumsecade și cu frică de Dumnezeu“ Mă apropiam de ea pe măsură ce vorbea „Te-am văzut de mai multe ori trecând cu el ca să vă duceți la mătușa din partea maică-tii, Tamima, nevasta notarului care locuiește la doi pași de aici, în fundătura Gutuiului",
    "27": "“ Deși prin preajmă nu se afla picior de bărbat, își azvârlise peste obraz un văl alb pe care nu și-l ridică decât după ce zăvorâse poarta în urma mea Luându-mă atunci de mână, mă duse printr-un coridor îngust care cotea, apoi, fără să-mi dea drumul, alergă prin ploaie trecând printr-o curte interioară și o porni pe o scară strâmtă, cu trepte abrupte, care ducea la odaia ei Mă trase ușurel spre fereastră: „Uită-te, asta e mânia lui Dumnezeu!“ M-am aplecat cu teamă Eram în vârful colinei Mauror La dreapta mea se vedea noua Casba, noul palat al Alhambrei, la stânga, vechea Casba cu minaretele albe ale cartierului meu, Albaicin, dincolo de ziduri Vuietul pe care-l auzisem pe uliță era acum asurzitor Căutând din priviri de unde venea zgomotul, am cătat în jos și nu mi-am putut reține țipătul de spaimă „Dumnezeu să aibă milă de noi, ăsta e potopul lui Noe!“ bombănea gazda în spatele meu",
    "28": " \n\nMama n-avea să uite nicicând imaginea care se oferea ochilor ei de fetiță înfricoșată, după cum nu aveau s-o uite nici cei ce se aflau în ziua aceea blestemată de Paradă la Granada În valea în care de obicei curgea zgomotosul, dar altminteri liniștitul Darro, iată că acum se formase un torent înspământător, care mătura totul în cale, părăduind grădini și livezi, scoțând din rădăcini mii de copaci, ulmi tineri și majestuoși, nuci bătrâni de sute de ani, frasini, migdali și sorbi, pătrunzând apoi în inima cetății, cărându-și la vale toate trofeele precum un cuceritor tătar, învăluind cartierele din centru, spulberând sute de case, prăvălii și magazii de mărfuri, făcând una cu pământul locuințele construite pe poduri, formând, la sfârșitul zilei, din cauza dărâmăturilor care năpădiseră albia fluviului, o imensă mlaștină care înghițise curtea moscheii celei mari, Cesareea negustorilor, suk-ul1, bazarul bijutierilor și pe acela al fierarilor Nimeni nu poate ști numărul persoanelor care au pierit înecate, strivite sub surpături sau înghițite de valuri",
    "29": " Seara, când Cerul a îngăduit în sfârșit să se risipească acest coșmar, torentul a dus toate rămășițele în afara orașului, în vreme ce apa scădea mai repede decât crescuse În zori, dacă victimele continuau să zacă risipite pe solul strălucitor, ucigașul era de acum departe — Era dreapta pedeapsă pentru crimele Granadei, zicea maică-mea, cu acea monotonie a frazelor definitive Dumnezeu voia să-Și arate puterea fără seamăn și să pedepsească aroganța cârmuitorilor, corupția, nedreptatea și depravarea lor El ținea să ne prevină asupra a ceea ce avea să se abată peste noi dacă am fi stăruit pe calea nelegiuirii, numai că ochii și inimile au rămas ferecate A doua zi după această dramă, toți locuitorii orașului se convinseseră că cel dintâi răspunzător de nenorocirea cu pricina, omul care atrăsese asupra lor mânia divină, nu era altul decât arogantul, coruptul, nedreptul, depravatul Abu-l-Hassan Ali, fiul lui Saad Nasridul, al douăzeci și unulea și penultimul sultan al Granadei, facă Domnul ca numele lui să fie șters din toate amintirile! Pentru a urca pe tron, el îl răsturnase și azvârlise în temniță pe propriul său părinte",
    "30": " Pentru a-și întări puterea, pusese să li se taie capetele fiilor celor mai nobile familii din regat, printre care vitejii Abenserrahi Cu toate astea, în ochii mamei mele, crima de neiertat a sultanului era aceea de a-și fi părăsit soția, femeie liberă, verișoara sa Fatima, fiica lui Mohamed Stângaciul, pentru o roabă creștină pe nume Isabel de Solis, căreia îi schimbase numele în Soraya — Se povestește, spunea ea, că sultanul i-a adunat într-o bună zi pe cei din preajma sa în curtea Mirților ca să asiste la baia acestei Rumiyya Mama era cu adevărat îngrozită de a fi nevoită să povestească o asemenea nelegiuire Doamne, iartă-mă! îngăima ea, cătând spre cer, Doamne, iartă-mă! repeta ea, căci avea cu adevărat de gând să-și continue totuși istorisirea Odată baia isprăvită, prințul îi pofti pe toți să bea un castronaș din apa din care Soraya tocmai ieșise și toți și-au exprimat admirația, în proză și în versuri, în legătură cu minunatul gust pe care-l căpătase lichidul",
    "31": " Toți, în afară de vizirul Abu-l-Kasem Venegas care, departe de a se apleca deasupra bazinului, rămase demn la locul său Atitudinea acestuia nu scăpă neobservată de sultan, care-i ceru o explicație „Maiestate, răspunse Abu-l-Kasem, mă tem ca, gustând din sos, să nu mă cuprindă deodată pofta după puiul de potârniche“ Doamne, iartă-mă! tot repeta maică-mea, fără a încerca să-și țină râsul Am auzit povestioara asta în legătură cu mai multe personaje din ținutul al-Andalus, și nu mai știu cu adevărat pe seama cui s-o pun; numai că la Granada, după blestemata aia de Paradă, fiecare căuta în viața depravată a stăpânului Alhambrei incidentul care-L putuse supăra pe Cel-de-Sus, astfel că se luau la întrecere care putea găsi explicația definitivă, aceasta fiind adesea doar un vers, o glumă sau chiar o veche parabolă potrivită după gustul zilei Mult mai neliniștitoare decât toate aceste sporovăieli a fost reacția sultanului însuși la calamitățile care se abăteau asupra capitalei sale",
    "32": " Departe de a vedea în inundația devastatoare un avertisment al Celui-de-Sus, el a tras concluzia că plăcerile acestei lumi sunt efemere, că viața se duce pe nesimțite și că era bine să profite intens de orice clipă Aceasta era poate înțelepciune de poet, dar cu siguranță nu era aceea a unui prinț care ajunsese la cincizeci de ani și al cărui regat era amenințat S-a dedat astfel plăcerilor, în pofida frecventelor avertismente ale medicului său Ișak Hamon Cu sumedenie de roabe frumoase roind în jurul său, s-a înconjurat de poeți cu moravuri îndoielnice, barzi care sculptau, vers după vers, formele dansatoarelor goale și ale efebilor zvelți, care comparau hașișul cu smaraldele și mirosul lui cu tămâia, care, noapte de noapte, înălțau cântări vinului, roșu sau galben, vechi și totuși veșnic nou O imensă cupă de aur trecea din mână în mână, de la buze la alte buze, iar cel care o golea era mândru să cheme paharnicul pentru a i-o umple iarăși ochi",
    "33": " Dinaintea convivilor se înghesuiau sumedenie de mâncăruri, migdale, semințe de pin și nuci, un noian de fructe uscate și de fructe proaspete, anghinare și bob, dulcețuri și cofeturi, neștiindu-se prea bine dacă acestea toate se aflau acolo pentru a potoli foamea sau pentru a ațâța setea Am aflat mai târziu, cu prilejul îndelungatei mele șederi la Roma, că obiceiul ăsta de a ronțăi îmbătându-te era deja practicat de vechii romani, care numeau fiecare din aceste feluri de mâncare „nucleus“ – oare de asta li se dădea la Granada acelorași mâncăruri numele de „nukl“? Doar bunul Dumnezeu cunoaște originea lucrurilor! Preocupat doar de plăcerile sale, sultanul neglija problemele domniei, lăsându-și apropiații să adune adevărate averi din strângerea de taxe ilegale și din exproprieri, în timp ce soldații, nemaiâncasându-și banii ce li se cuveneau, se vedeau siliți să-și vândă straiele, caii și armele pentru a-și putea hrăni familiile În oraș, unde domneau nesiguranța și teama zilei de mâine, unde soarta fiecărui militar era iute cunoscută și comentată, unde știrile despre chefuri cu beții se răspândeau regulat datorită indiscrețiilor oaspeților și ale slugilor, simpla menționare a numelor sultanului și al Sorayei aducea pe buzele tuturor injurii și ocări, împingând uneori oamenii până în pragul răzmeriței",
    "34": " Fără a fi nevoiți să se lege direct de Abu-l-Hassan, lucru pe care rareori cutezau să-l facă, unii predicatori din ziua de vineri1 nu trebuiau decât să defaime corupția, nerușinarea și nelegiuirea pentru ca toți binecredincioșii să știe fără urmă de îndoială cine anume era vizat și să arunce în gura mare strigăte răzvrătite de „Allahu akbar!“, cărora imamul care rostea rugăciunea le răspundea uneori, cu enigmatică ipocrizie: „Mâna lui Dumnezeu se află deasupra mâinilor lor“ Și toate astea, în timp ce arunca priviri mânioase în direcția Alhambrei Deși era unanim detestat, sultanul încă mai avea prin mulțime ochi și urechi care îi raportau tot ce se spunea, ceea ce îl făcea tot mai bănuitor, tot mai brutal și mai nedrept — Câți oameni de vază, orășeni cinstiți, își amintea mama, au fost arestați în urma denunțului vreunui rival sau chiar al unui vecin gelos, acuzați că l-au insultat pe prinț și că au adus atingere onoarei sale, fiind mai apoi plimbați pe străzi așezați de-a-ndoaselea pe spinarea unui măgar și azvârliți după aceea în temniță sau chiar decapitați! Sub influența Sorayei, Abu-l-Hassan și-a pus propria soție, Fatima, cât și pe cei doi fii, Mohamed, zis Buabdillah sau Boabdil, și Yusef, sub supraveghere în turnul Comarilor, o impunătoare citadelă pătrată din nord-estul Alhambrei, față-n față cu Generalife1",
    "35": " Amanta spera astfel să le deschidă drumul spre putere propriilor ei fii Curtea era de altfel împărțită între partizanii Fatimei, numeroși, dar discreți, și cei ai Sorayei, singurii pe care prințul îi asculta Dacă oamenii de rând găseau în istorisirea acestor lupte de palat cu ce să-și amăgească plictisul lungilor seri reci, consecința cea mai dramatică a nepopularității crescânde a sultanului a fost atitudinea sa față de Castilia Întrucât era acuzat că favorizează o Rumiyya în dauna verișoarei sale, că neglijează armata și că duce un trai lipsit de glorie, Abu-l-Hassan, căruia nu-i lipsea curajul fizic, se hotărî să încrucișeze spada cu creștinii Neținând seamă de avertismentele câtorva sfătuitori înțelepți care-i atrăgeau luarea aminte asupra faptului că Aragonul își unise de acum soarta cu aceea a Castiliei prin căsătoria lui Ferdinand cu Isabela, și că era mai bine să nu le ofere nici cel mai mărunt pretext ce i-ar fi putut face pe aceștia să se ridice împotriva regatului musulman, sultanul se hotărî să pună capăt perioadei de pace care domnea între Granada și puternicii ei vecini, trimițând un detașament de trei sute de călăreți din Granada să atace prin surprindere castelul din Zahara, care fusese ocupat de creștini cu trei sferturi de veac în urmă",
    "36": " La Granada, cea dintâi reacție a fost o explozie de bucurie, iar Abu-l-Hassan mai recâștigă un pic de încredere în ochii supușilor săi Dar, foarte curând, mulți începură să se întrebe dacă nu cumva, împingând regatul la un război cu sfârșit cel puțin nesigur, sultanul nu dădea dovadă de o ușurință criminală Urmarea evenimentelor avea să le dea dreptate: castilienii ripostară punând stăpânire pe cea mai puternică fortăreață din partea dinspre apus a regatului, Alhama, înălțată pe un pinten stâncos Iar strădaniile disperate ale sultanului de a o recuceri se dovediră zadarnice A început astfel un mare război, un război pe care musulmanii nu-l puteau câștiga, dar pe care l-ar fi putut, dacă nu evita, măcar amâna Avea să țină zece ani și să se încheie în modul cel mai degradant Pe deasupra, avea să fie foarte repede dublat de un război civil ucigaș și demoralizant, care pecetluiește de obicei soarta regatelor pe cale de dispariție",
    "37": " Într-adevăr, după exact două sute de zile de la succesul de la Zahara, Abu-l-Hassan a fost îndepărtat de la putere Revolta a avut loc în ziua de 27 a lunii jumada-ula, adică 14 iulie 1482 Ferdinand se afla, chiar în ziua aceea, în fruntea oastei regești pe malul râului Genil, sub zidurile orașului Loja pe care-l asedia de cinci zile, când se pomeni luat cu asaltat de un detașament musulman sub comanda lui Ali al-Attar, unul dintre ofițerii cei mai iscusiți din Granada A fost o zi demnă de a fi ținută minte și cu care Abu-l-Hassan s-ar fi putut făli, deoarece eroul zilei, acționând la porunca sa, izbutise să semene panica în tabăra regelui creștin, care fugi spre Córdoba, lăsând în urma sa tunuri, muniții, o mare cantitate de făină, dar și sute de morți și de prizonieri Era însă, fără îndoială, prea târziu",
    "38": " Când vestea cea mare ajunse la Granada, revolta se pornise deja: Boabdil, fiul Fatimei, izbutise să fugă din turnul Comarilor coborând pe o funie A fost pe dată aclamat în cartierul Albaicin, iar începând de a doua zi, câțiva complici l-au lăsat să intre în Alhambra — Dumnezeu a vrut ca Abu-l-Hassan să fie răsturnat chiar în ziua victoriei lui, tot așa cum El a trimis potopul în ziua Parăzii, pentru a-l sili să-și încovoaie spinarea în fața Creatorului său, comentă Salma Numai că bătrânul sultan nu se dădu învins S-a refugiat la Málaga, și-a adunat credincioșii în jurul lui și a pus la cale o revanșă împotriva fiului Regatul era de acum împărțit în două principate vrăjmașe, care aveau să se sfâșie sub privirea amuzată a castilienilor „Uite, s-au făcut deja șapte ani de război civil, își zicea maică-mea, șapte ani dintr-un război în care fiul își ucide tatăl, în care fratele își sugrumă fratele, în care vecinii se bănuiesc unii pe alții și se trădează, șapte ani în cursul cărora oamenii din cartierul nostru Albaicin nu se pot aventura spre Moscheea cea Mare din Granada fără a fi huiduiți, maltratați, snopiți în bătaie, ba uneori tăindu-li-se chiar beregata",
    "39": "“ Mintea ei vagabonda atunci departe de ceremonia aceea a cicumciziei care se desfășura la câțiva pași de ea, departe de glasurile și clinchetele cupelor care-i ajungeau la urechi ciudat de înăbușite, ca prin vis Se pomeni repetând: „Blestemata aia de Paradă!“ Și oftă, pe jumătate ațipită \n* * * — Silma, surioară, tot mai visezi cu ochii deschiși? Vocea seacă a lui Khâli o transformă pe maică-mea într-o fetiță Îi sări de gât fratelui ei mai mare, acoperindu-i fruntea, umerii, brațele și mâinile cu sărutări calde și furișe Înduioșat, dar oarecum încurcat de efuziunile astea care deranjau întrucâtva demna lui ținută, rămase în picioare, țeapăn în lunga-i jubba de mătase cu mâneci fluturânde, purtând eșarfa, taylassan, elegant înfășurată în jurul umerilor, și abia schițând umbra unui zâmbet ocrotitor care-i mărturisea bucuria Însă această aparentă răceală nu o descuraja deloc pe Salma Ea știuse întotdeauna că un bărbat de calitate nu-și putea etala sentimentele fără a da o impresie de ușurătate, care nu șade bine condiției sale",
    "40": " — La ce te gândeai? Dacă întrebarea ar fi venit din partea tatei, răspunsul Salmei ar fi fost evaziv, dar Khâli era singurul om în fața căruia ea își putea dezgoli sufletul la fel cum își putea despleti părul — Mă gândeam la nenorocirile noastre de atunci cu Parada, la războiul ăsta care nu se mai termină, la orașul nostru învrăjbit, la oamenii care mor în fiecare zi Cu degetul mare, el șterse o lacrimă solitară de pe obrazul surorii lui — Astea nu-s gânduri pentru o mamă care tocmai a adus pe lume primul ei fiu, decretă el nu prea convins, reluând apoi pe un ton solemn, dar mult mai sincer: Veți avea conducătorii pe care îi meritați, așa a spus Profetul Ea repetă după el: — Kama takunu yuala aleikum Apoi spuse cu nevinovăție: — Ce vrei să zici? N-ai fost tu unul dintre susținătorii sultanului de acum? N-ai ridicat tu cartierul Albaicin ca să-i vină în ajutor? Nu ești tu un personaj respectat la Alhambra? Nimerit în plin, Khâli dădea să se apere protestând violent, dar își dădu seama că n-o avea dinainte decât pe sora lui mezină, fragilă și bolnavă, la care pe deasupra mai și ținea mai mult decât la oricine pe lume",
    "41": " — Nu te-ai schimbat, Silma Dai omului impresia că vorbește cu o femeiușcă doar, când de fapt are de-a face cu fata lui Suleyman librarul, fie ca Domnul să adauge anilor tăi ce a răpit alor lui Și să-ți mai taie din iuțimea limbii pe cât i-a ascuțit-o lui Binecuvântând amintirea tatălui lor, izbucniră amândoi în râs din toată inima Erau acum complici, la fel ca în trecut Khâli își trase în față pulpana jubbei și se așeză cu picioarele sub el pe o rogojină din pai împletit, la intrarea odăii surorii sale — Întrebările tale îți sfâșie mintea cu blândețe, precum neaua de pe muntele Kolair care arde obrazul mai tare decât soarele deșertului Dintr-odată încrezătoare și chiar ghidușă, Salma îi zvârli fără menajamente: — Ce-mi răspunzi? Cu un gest care nu avea nimic spontan, lăsă capul în jos și apucă marginea taylassan-ului fratelui ei, ascunzându-și ochii roșii",
    "42": " Apoi, cu chipul tot ascuns, rosti, ca un cadiu care poruncește: — Spune-mi tot! Vorbele lui Khâli n-au fost prea multe — Orașul ăsta e ocrotit de propriii săi hoți, cârmuit de propriii săi dușmani În curând, surioară, va trebui s-o pornim în surghiun dincolo de mări Glasul i se frânse și, pentru a nu-și trăda emoția, se smulse de lângă Salma și se făcu nevăzut Înlemnită, ea nu încercă să-l rețină Nici măcar nu băgă de seamă că se îndepărtase Nici un zgomot, nici o zvon de voci, nici un râset, nici un clinchet de cupe nu-i mai ajungea la urechi dinspre patio Nici o dâră de lumină Sărbătoarea se stinsese \n\nANUL AMULETELOR 895 de la hegira (25 noiembrie 1489 13 noiembrie 1490) \nÎn anul acela, din pricina unui zâmbet, unchiul meu din partea mamei luă calea pribegiei Oricum, așa mi-a explicat el, mulți ani mai târziu, hotărârea pe care o luase, în vreme ce caravana noastră se deplasa prin întinsa Sahară, la sud de Segelmesse, într-o noapte răcoroasă și senină, parcă mai mult legănată decât tulburată de vaietele îndepărtate ale șacalilor",
    "43": " Un vânticel ușor îl silea pe Khâli să istorisească cu glas puternic – vocea lui era atât de liniștitoare, încât mă făcea să respir aromele Granadei mele natale, iar spusele lui erau atât de vrăjite, că până și cămila mea părea că înaintează în ritmul lor Mi-ar fi plăcut să repet fiecare dintre vorbele lui, dar memoria mi-e limitată, iar elocința lipsită de suflu, astfel că multe dintre arabescurile poveștii sale nu vor mai apărea, vai! niciodată în vreo carte — În prima zi din acel an, urcasem devreme la Alhambra, nu pentru a mă duce, după obicei, în mica încăpere a diwan-ului unde întocmeam epistolele prințului, ci pentru a prezenta, laolaltă cu vreo câțiva dintre oamenii de vază din familie, urările pentru Râs-es-Sana Curtea sultanului, majlis, care se întrunea cu acel prilej în sala Ambasadorilor, mișuna de cadii purtând turbane, de demnitari cu tichii înalte din pâslă, verzi sau roșii, de neguțători bogați cu părul vopsit cu hena și despărțit în două, la fel ca și al meu, de o cărare cu grijă desenată",
    "44": " După ce se înclinaseră în fața lui Boabdil, majoritatea vizitatorilor se retrăgeau spre curtea Mirților, unde dădeau câtăva vreme târcoale în jurul bazinului, pierzându-se în salamalecuri Cei mai de vază dintre ei se așezau pe divanele acoperite cu covoare, rezemate de pereții imensei încăperi, făcându-și din greu loc cu mișcări din șolduri spre a se apropia pe cât posibil de sultan sau de viziri, pentru a le adresa vreo cerere sau, pur și simplu, spre a face dovada că erau bine văzuți la curte În calitatea mea de scrib și de caligraf la cancelaria statului, lucru vădit de petele de cerneală roșie de pe degetele mele, mă bucuram de câteva mărunte privilegii, precum acela de a mă preumbla slobod între majlis și bazin și de a face astfel câțiva pași în compania personajelor ce mi se păreau interesante, apoi de a mă întoarce să stau jos, pândind o nouă victimă",
    "45": " Excelent mijloc de a culege vești și păreri privitoare la treburile acelui moment, cu atât mai mult cu cât oamenii vorbeau liber sub Boabdil, pe când în vremea tatălui acestuia, se uitau de șapte ori jur-împrejur înainte de a formula cea mai măruntă critică, se exprimau în termeni ambigui, făcând apel la versete și zicale, pentru a se putea retracta în caz de denunț Chiar dacă se simțeau mai liberi, mai puțin supravegheați, locuitorii Granadei nu erau totuși mai puțin severi în aprecierile la adresa sultanului, deși se găseau sub acoperișul acestuia, deși veniseră să-i ureze viață îndelungată, sănătate și victorii Poporul nostru e nemilos cu suveranii care nu sunt aidoma În ziua aceea de toamnă, frunzele îngălbenite erau mai strâns prinse de copacul ce le purta decât erau notabilitățile Granadei de monarhul lor Orașul era divizat, de ani de zile, între partida păcii și partida războiului, nici una dintre el nebizuindu-se pe sultan",
    "46": " Cei care voiau pacea cu Castilia spuneau: suntem slabi, iar creștinii, rumii, sunt puternici; frații noștri din Egipt și din Maghreb ne-au abandonat, în vreme ce vrăjmașii noștri se bucură de sprijinul Romei și al tuturor creștinilor; am pierdut Gibraltarul, Alhama, Ronda, Marbella, Málaga și multe alte locuri și, atâta timp cât pacea nu va fi restabilită, lista lor nu va înceta să crească; livezile sunt părăduite de trupe, iar țăranii se plâng; drumurile nu mai sunt sigure, negustorii nu se mai pot aproviziona, fortăreața regală și suk-urile se golesc, iar prețurile alimentelor cresc, în afară de acela al cărnii, care se vinde la un dirham livra, căci am fost nevoiți să ucidem mii de capete de vite pentru a nu ne fi luate; Boabdil ar trebui să pună totul în mișcare pentru a le închide gura doritorilor de război și a cădea la o pace durabilă cu castilienii, înainte ca Granada însăși să fie încercuită",
    "47": " Cei care voiau războiul ziceau: dușmanul a hotărât o dată pentru totdeauna să ne nimicească și nu supunându-ne noi îl vom face să dea-ndărăt Uitați-vă cum au fost aduși la sclavie locuitorii Málagăi după ce s-au predat! Uitați-vă cum înalță Inchiziția ruguri pentru evrei la Sevilla, la Saragosa, la Valencia, la Teruel, la Toledo! Mâine, rugurile se vor înălța chiar aici, în Granada, nu doar pentru oamenii care respectă sabatul, ci și pentru musulmani! Cum putem împiedica acest lucru dacă nu prin rezistență, prin mobilizare, prin Jihad? De fiecare dată când ne-am bătut cu energie, am putut îngrădi înaintarea castilienilor, dar, după fiecare victorie, s-au găsit printre noi trădători care nu încercau decât să se împace cu dușmanul lui Dumnezeu, care-i plăteau tribut, care-i deschideau porțile orașelor noastre Nu i-a făgăduit însuși Boabdil lui Ferdinand să-i predea într-o zi Granada? Au trecut trei ani de când i-a semnat o hârtie de felul ăsta la Loja",
    "48": " Sultanul ăsta e un trădătorTrebuie să fie înlocuit cu un adevărat musulman, hotărât să ducă războiul sfânt și să redea armatei noastre încrederea Ar fi fost greu să găsești un soldat, ofițer, comandant peste zece oameni, o sută sau o mie, și încă și mai puțin un om al religiei, cadiu, notar, ulema1 sau predicator la moschee, care să nu împărtășească acest din urmă punct de vedere, în vreme ce neguțătorii și țăranii se declarau mai curând pentru pace Însăși curtea lui Boabdil era divizată Lăsat în voia înclinațiilor lui, sultanul ar fi încheiat orice fel de pace, cu orice preț, căci se născuse vasal și nu dorea să moară altfel; numai că el nu putea să nu țină seamă de vrerea armatei, care observa cu neascunsă nerăbdare luptele pe care le duceau cu eroism alți prinți din familia regală a Nasrizilor O pildă grăitoare revenea în toate discuțiile purtate de partizanii războiului: aceea a Bastei, cetate musulmană aflată la răsărit de Granada, încercuită și bombardată cu tunurile de mai bine de cinci luni de către rumi",
    "49": " Regii creștini – fie ca Domnul să dărâme ce au construit și să clădească la loc ce au dărâmat! – înălțaseră turnuri din lemn în fața incintei și săpaseră un șanț pentru a-i împiedica pe asediați să comunice cu exteriorul Cu toate astea, în ciuda superiorității lor numerice zdrobitoare ca oameni și muniții, în pofida prezenței la fața locului a lui Ferdinand însuși, castilienii nu izbuteau s-o cucerească, iar garnizoana efectua noapte de noapte ieșiri devastatoare Astfel, rezistența înverșunată a apărătorilor cetății Basta, sub comanda emirului nasrid Yahya an-Najjar, ațâța elanul locuitorilor Granadei și le înfierbânta mințile Boabdil nu era deloc bucuros de acest lucru, căci Yahya, eroul Bastei, era unul dintre dușmanii lui cei mai aprigi Revendica de altfel chiar tronul Alhambrei, pe care stătuse cândva bunicul său, și îl considera pe sultanul prezent un uzurpator Chiar în ajunul Anului Nou, o nouă ispravă a apărătorilor Bastei le ajunse la urechi celor din Granada",
    "50": " Castilienii aflaseră, se spunea, că la Basta cam începeau să se împuțineze proviziile Pentru a-i convinge de contrariu, Yahya imaginase o stratagemă: să adune toate merindele care rămăseseră, să le așeze la vedere în suk, apoi să poftească o delegație de creștini care să vină să negocieze cu el Intrați în oraș, trimișii lui Ferdinand au fost uimiți să vadă un asemenea belșug de produse de toate soiurile, astfel că s-au grăbit să-i raporteze regelui lor aceste lucruri, sfătuindu-l să nu mai încerce să înfometeze Basta, ci mai degrabă să le propună apărătorilor ei o înțelegere onorabilă Câteva ceasuri mai apoi, pe puțin zece persoane, la hammam1, la moschee și pe culoarele Alhambrei, mi-au relatat cu bucurie aceeași întâmplare; de fiecare dată, mă prefăceam surprins pentru a nu-mi jigni interlocutorul, pentru a-i lăsa plăcerea de a mai adăuga ceva de la sine Și zâmbeam, dar de fiecare dată tot mai puțin, căci îngrijorarea îmi sfâșia pieptul",
    "51": " Mă întrebam pentru ce Yahya îi lăsase pe reprezentanții lui Ferdinand să intre în orașul asediat și, mai cu seamă, cum anume nădăjduia el să-i ascundă dușmanului mizeria care îi chinuia pe toți la Basta, dacă la Granada și probabil că și prin alte părți toată lumea cunoștea adevărul și se distra pe seama șiretlicului Temerile mele cele mai rele, continuă unchiul meu, aveau să se confirme în ziua de Anul Nou, în cursul discuțiilor cu vizitatorii Alhambrei Am aflat într-adevăr că Yahya, „Luptătorul pentru Credință“, „Paloșul Islamului“, hotărâse nu doar să dea Basta pe mâna necredincioșilor, ci și să se alăture trupelor castiliene spre a le deschide drumul către celelalte orașe ale regatului, în special Guadix și Almería, și, în cele din urmă, Granada Îndemânarea supremă a acestui prinț fusese aceea de a le distrage atenția musulmanilor cu ajutorul așa-zisei sale viclenii pentru a le ascunde obiectul veritabil al tratativelor lui cu Ferdinand",
    "52": " Luase această hotărâre, ziceau unii, în schimbul unei însemnate sume de bani și al făgăduielii că viața le va fi cruțată soldaților și locuitorilor orașului său Căpătase însă și mai mult: convertindu-se el însuși la credința în Hristos, acest emir din familia regală, acest nepot de sultan, avea să devină un înalt personaj al Castiliei Îți voi mai vorbi eu mai încolo despre el La începutul anului 895, nu se bănuia desigur că o asemenea metamorfoză ar fi cu putință Dar, încă din primele zile ale lunii moharram, ne ajungeau la urechi veștile cele mai alarmante Orașul Basta capitulă, urmat de Purcena, Almería, apoi de Guadix Toată partea de răsărit a regatului, acolo unde partida războiului era cea mai tare, cădea fără luptă în mâinile castilienilor Partida războiului își pierduse eroul, iar Boabdil scăpase de un rival stingheritor; cu toate astea, victoriile castilienilor reduceau regatul la nu prea mare lucru, doar Granada cu împrejurimile sale, ele însele fiind supuse la repetate incursiuni",
    "53": " Sultanul trebuia oare să se bucure sau să se tânguiască? În astfel de momente, zicea unchiul meu, ies la iveală măreția sau micimea sufletească Iar eu pe aceasta din urmă am citit-o pe chipul lui Boabdil, în ziua de Anul Nou, în sala Ambasadorilor Tocmai aflasem crudul adevăr despre Basta de la un tânăr ofițer berber din pază, care avea rude în orașul împresurat Venea ades să mă vadă la cancelaria statului, și mi se adresase mie căci nu cuteza să i se adreseze direct sultanului, mai cu seamă pentru a-i vesti o nenorocire L-am condus pe dată în fața lui Boabdil, care l-a invitat să-i dea raportul cu voce scăzută Aplecat spre urechea ciulită a monarhului, el îi repetă bâiguind informațiile pe care le căpătase Dar, pe măsură ce ofițerul vorbea, chipul sultanului se lărgea într-un zâmbet amplu, indecent, hidos N-am uitat nici până astăzi buzele acelea cărnoase care se deschideau, obrajii păroși care se desfăceau parcă până la urechi, dinții rari care credeau că mușcă din victorie, ochii care se închideau încet de parcă primeau sărutarea unei amante, și capul care se mișca cu delectare, înainte și înapoi, înapoi și înainte, ca și cum auzea cel mai galeș dintre cântece",
    "54": " Cât timp am să trăiesc, am să văd în fața ochilor zâmbetul acela, acel îngrozitor zâmbet al micimii sufletești Khâli se întrerupse Întunericul îmi ascundea chipul lui; l-am auzit însă gâfâind, oftând, apoi șoptind câteva formule de rugăciuni pe care le-am repetat după el Schelălăielile șacalilor păreau mai aproape — Atitudinea lui Boabdil nu mă surprindea, reluă Khâli cu voce înseninată Nu ignoram nici ușurătatea stăpânului Alhambrei, nici slăbiciunea lui de caracter, nici măcar ambiguitatea relațiilor lui cu castilienii Știam că principii noștri erau corupți, că nici n-aveau de gând să apere regatul și că plecarea în surghiun avea să fie în curând soarta poporului nostru Dar a trebuit să văd cu propriii mei ochi sufletul dezgolit al celui din urmă sultan al Andaluziei pentru a mă simți constrâns să reacționez Dumnezeu îi arată cui vrea El calea cea dreaptă, iar celorlalți calea pierzaniei! \n\nUnchiul meu n-a mai rămas la Granada decât trei luni, cât să schimbe discret câteva bunuri în monede de aur ușor de transportat",
    "55": " Apoi, într-o noapte fără lună, având un cal și câteva catârce, plecă împreună cu mama sa, nevasta, cele patru fiice și un servitor spre Almería, unde obținu de la castilieni permisiunea de a se îmbarca alături de alți emigranți spre Tlemcen Numai că gândul lui era să se instaleze la Fès, unde aveam să-l reîntâlnim, părinții mei și cu mine, după căderea Granadei Dacă în anul acela maică-mea plângea neostoită plecarea lui Khâli, tatălui meu Mohamed, facă Domnul ca amintirea să-i fie plină de parfum, nici prin cap nu-i trecea să urmeze pilda cumnatului său Atmosfera din orașul nostru nu vădea nicidecum disperare Au circulat în tot cursul anului istorisiri deosebit de încurajatoare, adesea răspândite de neasemuita Sara „De fiecare dată când Bălțata îmi făcea o vizită, știam că îi voi putea povesti tatălui tău lucruri care-l vor înveseli și îi vor da încredere pentru o săptămână întreagă",
    "56": " La sfârșit, el însuși mă întreba, nerăbdător, dacă «joljol-ul» nu răsunase cumva cât lipsise el de acasă“ Într-o zi, Sara sosi încărcată de vești Mai înainte chiar de a se așeza, începu să-și debiteze povestea făcând mii de gesturi Tocmai aflase de la un văr instalat la Sevilla că regele Ferdinand primise în mare taină doi soli ai sultanului Egiptului, doi călugări de la Ierusalim, având sarcina, zice-se, să-i transmită un avertisment solemn din partea stăpânului de la Cairo: dacă atacurile împotriva Granadei nu încetau, mânia sultanului mameluk avea să fie cumplită! În câteva ceasuri vestea a făcut înconjurul orașului, crescând peste măsură și îmbogățindu-se constant cu amănunte, astfel că a doua zi, de la Alhambra pâna la Mauror și de la Albaicin până în cartierul Olarilor, oricine ar fi încercat să pună la îndoială sosirea iminentă și masivă a trupelor egiptene era privit cu mare dispreț și cu adâncă neîncredere",
    "57": " Unii dădeau chiar asigurări că o imensă flotă musulmană apăruse în largul La Rabitei, la sud de Granada, și că egiptenilor li se alăturaseră turci și maghrebini Dacă veștile astea n-ar fi adevărate, li se spunea de sus celor ce încă rămăseseră neîncrezători, atunci cum se explică faptul că de săptămâni bune castilienii își suspendaseră brusc atacurile în întreg regatul, în vreme ce Boabdil, odinioară atât de temător, lansa acum incursiuni după incursiuni pe teritoriul aflat sub stăpânirea creștinilor, fără urmă de represalii? O ciudată beție a victoriei pusese stăpânire pe orașul aflat în agonie Eu eram abia un sugar, lipsit de înțelepciunea oamenilor, dar și de nebunia lor, ceea ce m-a scutit de participarea la credulitatea generală Mult mai târziu, la vârsta bărbăției și purtând cu mândrie porecla de Granadinul pentru a le aduce aminte tuturor minunata cetate din care fusesem exilat, nu mă puteam împiedica să nu mă gândesc ades la acea orbire a oamenilor din ținutul meu, începând cu propriii mei părinți, care se lăsaseră convinși de sosirea iminentă a unei armate salvatoare, când doar moartea, înfrângerea și rușinea stăteau de fapt la pândă",
    "58": " \n* * * \nAnul acela era și pentru mine unul dintre cele mai primejdioase din cele prin care aveam să trec Nu doar prin amenințările care planau asupra orașului și alor mei, ci și pentru că primul an este pentru orice fiu al lui Adam acela al bolilor ucigașe, acela în care mulți bărbați dispar fără să lase urmă de ce ar fi putut să fie sau să facă Oare câți regi însemnați, poeți inspirați, călători curajoși nu și-au putut în veci împlini destinul căruia îi păreau meniți, neputând trece cu bine de această primă și grea traversare, atât de simplă, atât de ucigașă! Câte mame cutează să se atașeze de copilul lor când se tem că într-o zi vor mângâia poate o umbră! \n\nMoartea, spune poetul, ține viața noastră de ambele capete: Bătrânețea nu se află mai aproape de dispariție decât copilăria \n\nNu se spunea oare la Granada că momentul cel mai periculos din viața unui sugar este perioada imediat următoare înțărcatului, spre sfârșitul primului an de viață? Lipsiți de laptele matern, mulți copii nu izbutesc să supraviețuiască prea mult, de aceea s-a împământenit obiceiul să li se agațe, în chip de protecție, amulete din jais și talismane, înfășurate în punguțe din piele și conținând uneori fraze misterioase, reputate pentru puterea lor de a-l ocroti de deochi și de boli pe cel care le purta; un anume talisman, numit „piatra lupului“, avea chiar darul de a îmblânzi animalele sălbatice pe capul cărora era pus",
    "59": " Într-o vreme când nu era lucru rar să dai nas în nas cu lei fioroși în regiunea Fès, mi s-a întâmplat să regret că nu aveam „piatra“ asta la îndemână; numai că nu cred că m-aș fi încumetat să mă apropii îndeajuns de acele fiare pentru a le pune talismanul pe coamă Oamenii evlavioși consideră asemenea credințe și practici drept contrare religiei, dar propriii lor copii poartă adesea amulete, căci acești oameni de treabă cu greu izbutesc să-și aducă la dreaptă chibzuință nevestele sau mama Eu însumi, de ce s-o neg? nu m-am despărțit niciodată de bucățica de jais pe care Sara i-a vândut-o Salmei în ajunul primei mele aniversări, și pe care sunt desenate niște semne cabalistice ce nu le-am putut descifra niciodată Nu cred că amuleta asta este învestită cu vreo putere magică, dar omul este atât de vulnerabil în fața Sorții, încât nu poate decât să se lege de obiecte învăluite în mister",
    "60": " Dumnezeu, care m-a zidit nevolnic, îmi va reproșa El oare într-o zi această nevolnicie? \n\nANUL LUI ASTAGHFIRULLAH 896 de la hegira (14 noiembrie 1490 3 noiembrie 1491) \nȘeicul Astaghfirullah avea un turban mare, umeri înguști și vocea dogită a predicatorilor din Moscheea cea Mare, iar în anul acela, barba lui aspră și roșcată căpătă o nuanță cenușie, care conferea chipului său colțuros acea aparență de nesățioasă mânie pe care avea s-o ia cu sine drept bagaj la ceasul plecării în bejenie Nu-și va mai vopsi niciodată părul cu hena, hotărâse el într-un moment de lehamite, și vai de cel care îl întreba din ce motiv: „Atunci când Ziditorul tău te va întreba ce-ai făcut când a fost asediul Granadei, vei cuteza să-I răspunzi că ți-ai cănit părul?“ În fiecare dimineață, la ora muezinului, urca pe acoperișul casei, una dintre cele mai înalte din oraș, nu pentru a-i chema pe credincioși la rugăciune, așa cum o făcuse vreme de ani de zile, ci pentru a scruta în zare obiectul furiei sale întemeiate",
    "61": " — Uitați-vă, le striga el vecinilor lui încă adormiți, acolo vi se construiește mormântul, pe drumul spre Loja, iar voi stați aici culcați, așteptând să vină să vă îngroape! Veniți să vedeți, dacă Domnul vrea cu adevărat să vă deschidă ochii! Veniți să vedeți zidurile ce s-au înălțat într-o singură zi prin puterea lui Ibliss cel Viclean! Cu mâna întinsă spre soare-apune, arăta cu degetele lui subțiri către incinta orașului Santa Fe pe care regii catolici începuseră s-o construiască în primăvară și care, în miezul verii, avea deja înfățișarea unui oraș În țara asta în care bărbații își luaseră de multă vreme obiceiul de a umbla pe stradă cu capul descoperit, sau de a și-l acoperi doar cu o simplă eșarfă aruncată indolent peste creștet și care aluneca încet în cursul zilei, spre a ajunge pe umeri, toată lumea recunoștea de departe silueta ca o ciupercă a lui Astaghfirullah",
    "62": " Dar puțini granadini îi știau numele adevărat Se zice că propria sa mamă fusese cea care îl căptușise prima cu porecla asta, date fiind țipetele înspăimântate pe care le scotea încă de când era un țânc, de fiecare dată când se amintea în fața lui de un obiect sau de o faptă pe care el le socotea vrednice de dispreț „Astaghfirullah! Astaghfirullah! Dumnezeu să mă ierte!“ zbiera el la simpla menționare a unui vin, a unei crime sau a unui strai femeiesc A fost o vreme când oamenii îl luau peste picior, cu amabilitate sau în chip feroce Taică-meu mi-a mărturisit că se întâlnea adesea, cu mult timp înainte de nașterea mea, cu o bandă de prieteni, vinerea, chiar înainte de rugăciunea solemnă de la amiază, în prăvălia unui librar aflată nu departe de Moscheea cea Mare, ca să facă rămășaguri: de câte ori avea să-și rostească șeicul expresia favorită în timpul predicii? Cifrele variau de la cincisprezece la șaptezeci și cinci, iar în tot cursul ceremoniei, unul dintre tinerii conspiratori ținea conștiincios socoteala, schimbând cu ceilalți ocheade amuzate",
    "63": " — Numai că la asediul Granadei, nimeni nu mai făcea haz pe seama pornirilor lui Astaghfirullah, continuă taică-meu, gânditor și perplex la amintirea vechilor ștrengării Șeicul a apărut, în ochii marii mase a oamenilor, drept un personaj venerabil Nu-și abandonase deloc o dată cu vârsta acele vorbe și purtări care-l caracterizau, ba dimpotrivă, trăsăturile care ni-l făceau hazliu se accentuaseră Dar orașul nostru își schimbase sufletul Înțelegi tu, Hassan fiule, omul ăsta își petrecuse întreaga viață predicând oamenilor că, dacă vor continua să trăiască așa cum o făceau, Cel-de-Sus îi va pedepsi și în lumea asta, și în cealaltă; transformase nenorocirea într-un hăitaș în folosul lui Încă îmi mai amintesc un discurs al său care începea cam așa: „Când am venit azi-dimineață spre moschee, pe sub poarta Nisipăriei și prin târgul telalilor, am trecut pe dinaintea a patru cârciumi, astaghfirullah! unde se vinde aproape la vedere vin de Málaga, astaghfirullah! și alte băuturi interzise al căror nume nici nu vreau să-l știu“",
    "64": " Cu glas răpăitor și extrem de afectat, tata începu să-l imite pe predicator, împestrițându-și spusele cu nenumărați astaghfirullah! atât de iute șuierați, că erau de-a dreptul de neînțeles, în afară de câțiva, singurii autentici, fără îndoială Dar, lăsând de-o parte exagerarea asta, vorbele mi se păruseră destul de fidel reproduse: — Cei care frecventează aceste locuri infame n-au învățat oare încă din fragedă pruncie că Dumnezeu l-a blestemat atât pe cel ce vinde vinul, cât și pe cel care-l cumpără? Că El l-a blestemat pe cel care-l bea, dar și pe cel care dă de băut? Au învățat, dar au uitat, sau atunci au preferat băutura care-l transformă pe om în dobitoc târâtor, Cuvântului care făgăduiește Raiul Una din cârciumile astea e ținută de o evreică, nimeni nu ignoră acest lucru, dar celelalte trei sunt ținute, astaghfirullah! de musulmani Și de altfel, mușteriii lor nu sunt nici jidovi, nici creștini, după câte știu! Unii dintre ei se află poate printre noi în vinerea asta, plecându-și umili obrazul în fața Ziditorului lor, în vreme ce ieri-seară se prosternau în fața cupei, prăvăliți în brațele unei prostituate, sau poate chiar, cu mintea încețoșată și limba slobodă, rostind blasfemii împotriva Celui ce a interzis vinul, împotriva Celui ce a spus: „Nu veniți la rugăciune în stare de beție!“ Astaghfirullah! Mohamed taică-meu își drese glasul, având gâtul parcă zgâriat de tonul ascuțit pe care-l luase, după care continuă: — Da, frați drept-credincioși, lucrurile astea se petrec în orașul vostru, sub ochii voștri, iar voi nu faceți nimic, de parcă nu v-ar aștepta Dumnezeu în ziua Judecății ca să vă ceară socoteală",
    "65": " Ca și cum Dumnezeu n-ar avea ceva mai bun de făcut decât să vă sprijine împotriva vrăjmașilor voștri, când voi lăsați să fie batjocorit cuvântul Său și acela al Trimisului Său, Domnul să-i dăruiască rugăciunea Sa și mântuirea Sa! Când, pe străzile forfotind de oameni din orașul vostru, femeile se preumblă fără văl, oferindu-și obrazul și părul privirilor necuviincioase a sute de bărbați care nu le sunt chiar toți, presupun, soț, tată, fii sau frați Pentru ce ar feri Dumnezeu Granada de pericolele care o amenință când, în viața locuitorilor acestui oraș, s-au reinstalat moravurile din epoca ignoranței, obiceiurile de dinainte de islam, precum bocetele funebre, trufia rasei, practicarea ghicitului, credința în semne prevestitoare, venerarea moaștelor, folosirea, unii față de alții, a cuvintelor de laudă sau de injurie și a poreclelor împotriva cărora Cel-de-Sus ne-a prevenit atât de limpede? Tata îmi aruncă o privire complice, fără a întrerupe totuși predica și fără măcar a-și trage sufletul: — Când în propriile voastre case au fost introduse, în pofida interdicțiilor categorice, statui de marmură și figurine de fildeș reproducând în mod profanator formele bărbătești, femeiești și pe cele ale animalelor, de parcă Ziditorul ar avea nevoie de ajutorul făpturilor Sale pentru a-Și isprăvi Zidirea? Cind în mințile voastre și în cele ale fiilor voștri s-a strecurat îndoiala vătămătoare și nelegiuită, îndoiala care vă îndepărtează de Creator, de Cartea Sa, de Trimisul Lui și de Comunitatea Credincioșilor, îndoiala care face să crape zidurile și chiar temeliile Granadei? Pe măsură ce tata vorbea, tonul lui se făcea în chip simțitor mai puțin vesel, gesturile mai puțin ample și mai puțin dezordonate, iar vorbele îi erau mai puțin presărate cu astaghfirullah",
    "66": " — Când cheltuiți fără rușine și fără nici o reținere doar pentru plăcerea voastră sume de bani care ar fi potolit foamea a mii de săraci și ar fi readus zâmbetul pe buzele a mii de orfani? Când vă purtați ca și când casele și pământurile de care vă bucurați ar fi ale voastre, când de fapt orice proprietate este a Celui-de-Sus și doar a Lui, vine de la El și se va reîntoarce tot la El atunci când El o va dori, după cum și noi înșine ne vom întoarce la El, neluând cu noi vreo altă comoară în afară de giulgiu și de faptele noastre bune? Bogăția, frați drept-credincioși, nu se măsoară după lucrurile pe care le avem, ci după cele la care știm să renunțăm Temeți-vă de Dumnezeu! Temeți-vă de Dumnezeu! Temeți-vă de El când sunteți bătrâni, dar și când sunteți tineri! Temeți-vă de El când sunteți slabi, dar și când sunteți puternici! Aș spune chiar că trebuie să vă temeți de El mai vârtos când sunteți puternici, căci pentru voi Dumnezeu va fi cu atât mai necruțător, și țineți minte că privirea Lui trece la fel de ușor prin zidul impunător al unui palat ca și prin peretele de lut al unei cocioabe",
    "67": " Și peste ce dă privirea Lui înăuntrul palatelor? La acest moment al discursului, tonul tatei nu mai era acela al unui imitator, ci al unui pedagog de școală coranică; glasul îi curgea acum fără nici un artificiu, iar ochii îi erau fixați în zare, ca ochii unui somnambul: — Când privirea Celui-prea-Înalt străbate incintele palatelor, ea vede cum sunt ascultate cântărețele mai mult decât doctorii Legii, vede cum sunetul lăutei îi împiedică pe oameni să audă chemarea la rugăciune, cum nu se mai deosebește bărbatul de femeie nici după strai, nici după mers, vede cum banii jecmăniți de la credincioși sunt azvârliți la picioarele dansatoarelor Fraților! După cum peștele de la cap se împute, tot astfel, în comunitățile omenești, putregaiul se întinde de sus în jos Urmă o lungă pauză, iar când am vrut să pun o întrebare, tata m-a oprit cu un gest Am așteptat așadar ca el să se întoarcă dintre amintiri și să înceapă singur să vorbească: — Frazele pe care ți le-am repetat, Hassan, sunt crâmpeie din spusele șeicului rostite cu câteva luni înainte de căderea Granadei",
    "68": " Fie că sunt sau nu de acord cu spusele lui, sunt totuși foarte zdruncinat, chiar dacă mi le aduc aminte după zece ani Îți poți așadar închipui ce efect produceau predicile sale asupra acestui oraș încolțit care era Granada anului 896 Pe măsură ce-și dădeau seama că sfârșitul era aproape și că nefericirile prezise neobosit de Astaghfirullah începeau să se abată asupra lor, granadinii ajunseră să se convingă de faptul că șeicul avusese dreptate încă de la început și că prin glasul lui se făcuse întotdeauna auzit glasul Cerului N-a mai fost de atunci văzut pe stradă chip de femeie, nici măcar în cartierele sărace Unele, chiar și fete abia pubere, își acopereau chipul din teamă de Dumnezeu, altele de teama bărbaților, căci se alcătuiseră grupuri de tineri înarmați cu ciomege care îi pofteau pe oameni să facă fapte bune și să fugă de rău",
    "69": " Nici o tavernă nu mai cuteză să-și deschidă ușa, nici măcar pe ascuns Prostituatele părăsiră orașul în număr mare spre a se duce în tabăra asediatorilor, unde soldații le primiră cum nu se poate mai bine Librarii sustraseră privirilor lucrările care puneau la îndoială dogmele și tradițiile, culegerile de poeme în care erau slăvite vinul și plăcerile, la fel și tratatele de astrologie și de geomanție Într-o bună zi, niște cărți chiar fură confiscate și arse mai apoi în curtea Marii Moschei Treceam pe acolo din întâmplare, când micul rug da să se stingă, iar diverșii gură-cască se împrăștiau o dată cu fumul O foaie care zbura mă informă astfel că în grămadă se afla opera unui medic-poet din vremurile de demult, cunoscut sub numele de al-Kalandar Pe bucata aceea de hârtie pe jumătate distrusă de foc am regăsit cuvintele: \nTot ce am mai bun în viață îmi vine de la beție",
    "70": " Vinul curge în mine precum sângele \n* * * \nCărțile arse în ziua aceea în public aparțineau, îmi explică tata, unui alt medic, unul dintre adversarii cei mai înverșunați ai lui Astaghfirullah Se numea Abu-Amr, dar prietenii șeicului îi schimonosiseră numele în Abu-Khamr, „moș Alcool“ Predicatorul și medicul nu aveau decât un singur lucru în comun, graiul slobod, și tocmai vorbirea asta pe șleau le ațâța necontenit certurile ale căror peripeții erau urmărite de toți locuitorii Granadei Cât privește restul, aveai impresia că Cel-de-Sus se distrase alcătuind două ființe cât se poate de nepotrivite una cu cealaltă Astaghfirullah era fiul unui creștin convertit și fără îndoială că asta explica zelul de care dădea dovadă, în vreme ce Abu-Khamr era fiu și nepot de cadiu, așadar nu se simțea obligat să facă dovada atașamentului său față de dogmă și tradiție Șeicul era blond, slab și coleric; medicul era la fel de brun ca o curmală coaptă, mai gras decât o oaie în ajun de Aid, iar de pe buze rareori îi dispărea zâmbetul mulțumit și ironic",
    "71": " Studiase medicina după vechile cărți, cele ale lui Hippocrat, Galenus, Razes, Avicenna, Abulcasis, Avenzoar și Maimonide, cât și după lucrări mai recente privitoare la lepră și la ciumă, Domnul să le trimită cât mai departe! Avea obiceiul să împartă în fiecare zi, gratis, atât la bogați cât și la săraci, zeci de flacoane cu medicamente pe bază de opiu făcute de el însuși Asta însă doar pentru a verifica efectul cărnii de viperă sau al doctoriilor din prafuri amestecate cu miere, căci era cu mult mai interesat de știință și de experiment decât de practica medicală Cum ar fi putut el de altfel, cu mâinile acelea pe care alcoolul le făcea să tremure constant, să opereze un ochi cu cataractă sau chiar să coasă o plagă? Ar fi putut el prescrie diete – „dieta este începutul oricărui tratament“, a spus Profetul –, să-și sfătuiască pacienții să nu facă abuz de băutură și de alimente, când el însuși se deda fără reținere la toate plăcerile mesei? Putea cel mult să recomande vin vechi pentru îngrijirea ficatului, cum o mai făcuseră și alți medici înaintea lui",
    "72": " Dacă i se spunea „tabib“, era pentru că, dintre toate disciplinele care-i trezeau interesul și care mergeau de la astronomie la botanică, trecând prin alchimie și algebră, medicina era aceea în care se mărginea cel mai puțin la rolul de simplu cititor Numai că nu se alesese din medicină cu nici un dirham, căci nu de pe urma ei trăia: avea în bogata Vega din Granada, nu departe de pământurile sultanului, o duzină de sate înconjurate de lanuri de grâu și de orz, de livezi de măslini și de alte soiuri de plantații admirabil întreținute Recoltele sale de grâu, de pere, chitre, portocale, banane, dar și de șofran și de trestie de zahăr, îi aduceau, zice-se, trei mii de dinari de aur pe sezon, lucru pe care un medic nu l-ar câștiga nici în treizeci de ani În plus, mai avea, chiar pe colina Alhambrei, o imensă vilă, superb carmen1 pierdut în viță de vie",
    "73": " Când Astaghfirullah îi făcea pe cei bogați de rușine, mai ales la Abu-Khamr se referea, iar celor umili le venea atunci în minte imaginea medicului cu burtică și acoperit de mătăsuri Căci până și cei care beneficiau de leacurile sale fără să scoată un ban din pungă simțeau o anume stinghereală în prezența lui, fie din pricina procedeelor care păreau să țină de magie, fie din cauza limbajului atât de împestrițat cu termeni savanți încât le era de neînțeles, în afara unui mic grup de oameni cu carte și lipsiți de ocupație care-și petreceau alături de el zilele și nopțile bând și discutând despre medicamente pe bază de opiu, astrolab și metempsihoză Printre ei erau adesea prinți din familia regală și Boabdil însuși a fost un adept ocazional al chefurilor pe care le făceau, cel puțin până în ziua în care atmosfera creată în oraș de către Astaghfirullah l-a silit pe sultan să se arate mai prudent în alegerea însoțitorilor săi",
    "74": " — Erau oameni de știință și de lipsă de conștiință, reamintea taică-meu; când nu se îndeletniceau cu băutura, spuneau adesea lucruri de bun-simț, dar într-un mod care, prin nelegiuirea și ermetismul lor, îi exasperau pe oamenii de rând Atunci când ești bogat, în aur sau în știință, trebuie să știi să menajezi sărăcia celorlalți Apoi, pe un ton de confidență: — Bunicul tău din partea mamei, Suleyman librarul, Domnul să aibă milă de sufletul lui, a fost uneori în compania acelor oameni Nu pentru vin, desigur, ci pentru conversație Și apoi, medicul ăsta era cel mai bun client al său Aducea pentru el cărți rare de la Cairo, Bagdad sau Ispahan, uneori chiar de la Roma, Veneția sau Barcelona Abu-Khamr se plângea de altfel de faptul că țările musulmane produceau mai puține cărți decât în trecut, că era vorba mai ales de simple reluări sau rezumate ale cărților vechi",
    "75": " Lucru cu care bunicul tău era de acord: în primele secole ale islamului, repeta el ades cu amărăciune, nu mai pridideai cu număratul în Orient al tratatelor de filosofie, matematici, medicină sau astronomie Poeții înșiși erau cu mult mai numeroși și novatori, în stil, dar și în conținut În Andaluzia, de asemenea, gândirea era înfloritoare, iar roadele ei erau cărțile care, copiate cu răbdare, circulau printre cărturari din China până în Extremul Occident După care a urmat uscăciunea spiritului și a condeiului Pentru a se apăra împotriva francilor, ideilor și obiceiurilor lor, au făcut din Tradiție o citadelă în care s-au ferecat, Granada nemaidând decât imitatori lipsiți de talent și de cutezanță Abu-Khamr se plângea de acest lucru, însă Astaghfirullah se împăcase cu situația Pentru el, căutarea cu orice preț a ideilor noi era un viciu; important era să te conformezi învățămintelor Celui-de-Sus așa cum au fost ele înțelese și comentate de cei vechi",
    "76": " „Cine se încumetă să pretindă că se află mai aproape de Adevăr decât au fost Profetul și însoțitorii săi? Dacă musulmanii au pierdut din putere în fața vrăjmașilor lor, este pentru că ei s-au îndepărtat de la calea cea dreaptă, pentru că au lăsat să le fie corupte moravurile și ideile“ Pentru medic, în schimb, învățămintele Istoriei erau cu totul altele „Cea mai frumoasă epocă a islamului, spunea el, era atunci când califii își împărțeau aurul savanților și tălmacilor, când își petreceau serile discutând filosofie și medicină în compania unor poeți pe jumătate beți Iar Andaluzia era oare în suferință pe vremea când vizirul Abderrahman spunea râzând: «O, tu, care strigi: veniți la rugăciune! Ai face mai bine dacă ai striga: veniți să bem!»? Musulmanii n-au slăbit decât atunci când tăcerea, frica și supunerea le-au întunecat mințile“ Mi se vădea că tatăl meu urmărise îndeaproape toate acele dezbateri, dar fără a rosti vreodată vreo judecată definitivă",
    "77": " Zece ani mai târziu, cuvintele lui rămâneau lipsite de certitudini — Puțini oameni îl urmau pe medic pe calea necredinței, însă unele dintre ideile sale îi zdruncinau Mărturie stă afacerea cu tunul Parcă ți-am mai povestit-o, nu-i așa? Era spre sfârșitul anului 896 Toate drumurile ce duceau spre Vega erau de acum în mâinile castilienilor, iar proviziile se făceau tot mai rare Zilele Granadei nu mai erau punctate decât de șuierul ghiulelelor și tânguirile bocitoarelor; în grădinile publice, sute de nevoiași în zdrențe, lipsiți de cele necesare înaintea iernii ce se anunța lungă și aspră, își disputau ultimele crengi ale celui din urmă copac făcut bucăți; oamenii șeicului, pe cât de descumpăniți pe atât de dezlănțuiți, dădeau târcoale pe străzi în căutarea unui vinovat bun de pedeapsă În jurul orașului împresurat, luptele erau mai rare, mai puțin violente Călăreții și pedestrașii Granadei, decimați la fiecare dintre ieșirile lor de către artileria castiliană, nu mai cutezau să se aventureze în masă departe de metereze",
    "78": " Se mulțumeau cu mici lovituri în cursul nopții pentru a ataca vreo căprărie dușmană, a șterpeli arme sau a pune mâna pe niscaiva vite, acțiuni temerare, dar fără perspectivă, căci nu erau de ajuns nici pentru a slăbi împresurarea, nici pentru a aproviziona orașul și nici măcar pentru a-i da curaj Deodată, un zvon Nu dintre cele care se răspândesc precum ploaia fină căzând dintr-un nor prea mare, ci dintre cele care se năpustesc precum o aversă de vară, acoperind cu tumultul său asurzitor plictiseala zvonurilor zilnice Un vuiet care-i aducea orașului nostru acea nuanță de deriziune de care nu e cruțată nici o dramă — S-a aflat că Abu-Khamr făcuse rost de un tun, capturat de la dușmani de către o mână de soldați cutezători care se învoiseră, în schimbul a zece monede de aur, să-l târască până în grădina lui Taică-meu duse la gură o cupă cu sirop de migdale și înghiți încet câteva sorbituri succesive, înainte de a continua, insensibil la starea de confuzie în care mă aflam",
    "79": " — Locuitorii Granadei nu avuseseră niciodată tunuri și, cum Astaghfirullah nu contenea să le tot spună că acea născocire diabolică făcea mai mult zgomot decât rău, se resemnaseră cu ideea că o mașinărie atât de nouă și de complicată nu se putea găsi decât la dușman Inițiativa medicului i-a lăsat perplecși Timp de câteva zile a avut loc o defilare neîntreruptă de tineri și bătrâni, care stăteau la o distanță respectuoasă de „obiect“, comentându-i cu glas scăzut rotunjimile bine proporționate și botul amenințător Cât despre Abu-Khamr, se afla și el acolo, cu propriile-i rotunjimi, savurându-și revanșa „Mergeți și spuneți șeicului să vină aici, în loc să-și petreacă zilele cu rugăciuni! Întrebați-l dacă știe să aprindă un fitil la fel de ușor cum arde o carte!“ Cei mai cucernici se îndepărtau în grabă, mormăind imprecații, în vreme ce alții îl întrebau stăruitor pe medic asupra modului de se sluji de tun și asupra efectelor lui dacă ar fi fost folosit împotriva orașului Santa Fe",
    "80": " Bineînțeles, nici el n-avea habar, astfel că explicațiile i-au fost cu atât mai impresionante Cu siguranță că ai ghicit, Hassan fiule, că tunul acela n-a fost întrebuințat niciodată Abu Khamr n-avea nici ghiulele, nici praf de pușcă, nici tunari, iar vizitatorii lui au început să rânjească Din fericire pentru el, șeful poliției, muhtasib, alertat de îmbulzeală, a pus să fie ridicat obiectul de către câțiva oameni și tras spre Alhambra spre a fi arătat sultanului Nimeni nu l-a mai văzut vreodată Însă multă vreme încă s-a mai auzit vorbindu-se despre el, din gura medicului, evident, care nu obosea repetând că doar cu ajutorul tunului și-ar putea musulmanii învinge dușmanii, că, atâta timp cât ei nu se vor hotărî să facă rost sau să fabrice un mare număr de asemenea mașini de război, regatele lor se vor afla în pericol Astaghfirullah predica cu totul altceva: doar prin jertfa luptătorilor pentru credință vor fi striviți asediatorii",
    "81": " Sultanul Boabdil avea să-i pună de acord, căci, în ce-l privea, el nu dorea nici tunuri, nici jertfe În vreme ce șeicul și medicul cârteau neîncetat, iar, prin intermediul lor, Granada întreagă se întreba ce soartă o așteaptă, stăpânul orașului nu se gândea decât cum să scape de luptă Îi trimitea regelui Ferdinand mesaj după mesaj, în care nu era vorba decât despre data predării, asediatorul vorbind despre săptămâni, iar asediatul despre luni, nădăjduind poate că mâna Celui-de-Sus va încurca între timp fragilele înțelegeri ale oamenilor prin vreo hotărâre neașteptată, un potop, un cataclism sau o ciumă care îi va nimici pe granzii Spaniei Numai că Cerul avea, în ce ne privește, alte planuri \n\nANUL CĂDERII 896 de la hegira (4 noiembrie 1491 22 octombrie 1492) — A căzut frigul în anul acela peste Granada, frigul și frica, iar zăpada era neagră din pricina pământului răscolit și a sângelui",
    "82": " Cât de familiară era moartea, cât de aproape era exilul, cât de crude erau în amintire bucuriile trecutului! Mama nu mai era aceeași când povestea căderea orașului nostru; avea, atunci când vorbea despre drama asta, un glas, o privire, cuvinte, lacrimi pe care nu i le cunoscusem în nici o altă împrejurare Eu însumi nu aveam decât trei ani în zilele acelea tumultuoase și nu știu dacă țipetele care se înghesuie în clipa asta în urechile mele sunt amintirea a ceea ce am auzit într-adevăr atunci sau doar ecoul a mii de istorisiri care mi-au fost spuse de atunci încoace Istorisirile astea nu începeau toate la fel Cele ale mamei vorbeau mai întâi despre foamete și neliniște — Încă din primele zile ale anului, spunea ea, zăpezile căzute întrerupseseră accesul pe puținele drumuri cruțate de asediatori, izolând complet Granada de restul țării și mai ales de Vega și de munții Alpujarras, la sud, de unde încă mai ajungeau până la noi grâu, ovăz, mei, ulei și stafide",
    "83": " În vecinătatea noastră, oamenii erau speriați, chiar și cei mai săraci; cumpărau în fiecare zi tot ce le cădea în mână, iar la vederea chiupurilor cu provizii înșirate de-a lungul pereților odăilor, în loc să se simtă mai în siguranță, erau și mai înspăimântați de foamete, de șobolani și de jefuitori Toți ziceau că, dacă drumurile s-ar deschide din nou, ar pleca fără zăbavă spre câte un sat prin care mai aveau neamuri În primele luni ale asediului, cei care veneau să afle adăpost la Granada erau locuitorii satelor din împrejurimi, alăturându-se astfel refugiaților din Guadix și Gibraltar; erau găzduiți de bine, de rău de către rude, în dependințele moscheilor sau în clădirile care căpătaseră altă destinație; în vara precedentă, stăteau chiar și prin grădini sau pe maidane, în corturi improvizate Străzile erau înțesate de cerșetori de origini diferite, grupați uneori pe familii întregi, tată, mamă, copii și bătrâni, cu toții scheletici și având un aer rătăcit, însă adesea adunați și în bande de tineri cu înfățișări neliniștitoare; iar oamenii de onoare, care nu se puteau coborî nici la a cere de pomană, nici la tâlhărie, mureau încet în locuințele lor, feriți de privirile celorlalți",
    "84": " Nu asta a fost și soarta alor mei Chiar și în momentele de mizerie crâncenă, casa noastră n-a dus lipsă de nimic, datorită poziției tatălui meu Moștenise într-adevăr de la propriul său părinte o importantă funcție municipală, aceea de măsurător principal, cu rolul de a cântări grânele și de a asigura corectitudinea practicilor comerciale; asta le-a adus membrilor familiei mele porecla de al-Wazzan, Măsurătorul, pe care o port și eu; în Maghreb, nimeni nu știe că mă numesc astăzi Leon sau Giovanni-Leone de Medici, nimeni nu m-a poreclit vreodată Africanul; acolo, eu eram Hassan, fiul lui Mohamed al-Wazzan, iar în actele oficiale mai era adăugat „al-Zayyati“, după numele tribului de baștină, „al-Gharnati“, Granadinul, iar când plecam departe de Fès, mă chemau și cu numele de „al-Fassi“, referire la prima mea patrie adoptivă, care nu a fost și cea din urmă În calitate de măsurător, tata ar fi putut prelua din mărfurile ce-i erau aduse cantitățile pe care și le dorea, în limite rezonabile, sau putea chiar încasa în dinari de aur prețul tăcerii sale în privința fraudelor neguțătorilor; nu cred că încercase să se îmbogățească, însă poziția pe care o deținea îndepărta cu totul de el și de rudele lui spectrul foametei",
    "85": " — Erai pe atunci un băiețel atât de dolofan, îmi spunea mama, că nu îndrăzneam să te plimb pe uliță, de teamă să nu atrag deochiul asupra ta; dar și ca să nu trădez relativa noastră opulență În grija lui de a nu-și îndepărta vecinii cei mai încercați, tatăl meu i-a ajutat adesea, făcându-i să profite de achizițiile sale, mai ales când era vorba de carne sau de trufandale; dăruia însă întotdeauna cu măsură și modestie, căci orice dărnicie însemna o provocare, orice bunăvoință – o umilire Iar când populația capitalei, ajunsă la capătul puterilor și al iluziilor, și-a manifestat în stradă furia și confuzia, iar o delegație s-a dus la sultan spre a-l soma să pună capăt războiului în orice mod, tata a acceptat să se alăture reprezentanților cartierului Albaicin Astfel că, atunci când îmi povestea despre căderea Granadei, istorisirea lui începea întotdeauna din sălile tapisate ale Alhambrei",
    "86": " — Eram treizeci, veniți din toate colțurile orașului, de la Najd până la Fântâna Lacrimilor, și de la mahalaua Olarilor până la Câmpul cu Migdale, iar cei care strigau cât îi ținea gura nu tremurau mai puțin decât ceilalți N-am să-ți ascund că eu însumi mă simțeam terorizat și că aș fi dat bir cu fugiții de nu m-aș fi temut că mă fac de râs Închipuie-ți așadar nebunia demersului nostru: vreme de două zile încheiate, mii de orășeni semănaseră dezordinea pe străzi, zbierând cele mai cumplite ocări la adresa sultanului, insultându-i sfetnicii și luându-i peste picior nevestele, somându-l să se bată sau să cadă la pace, mai curând decât să prelungească la nesfârșit o situație în care viața nu mai avea nici o bucurie, iar moartea era lipsită de glorie Or, de parcă am fi venit să-i aducem direct la cunoștință insultele pe care cu siguranță iscoadele lui i le transmiseseră deja, iată că ne înfățișam acum, soli nepieptănați și scandalagii, să-l sfidăm în propriul său palat, în fața șambelanului, a vizirului și a ofițerilor din gardă",
    "87": " Iar eu, slujbaș la biroul muhtasib-ului, având sarcina să veghez la respectarea legii și a ordinii publice, mă aflam acolo alături de ațâțătorii la răzmeriță, în timp ce dușmanul era la porțile orașului Gândindu-mă zăpăcit la toate astea, îmi spuneam că aveam să mă pomenesc azvârlit în fundul unei temnițe, biciuit la sânge cu o vână de bou sau chiar răstignit pe crenelul unui zid Temerile mele s-au dovedit ridicole, iar rușinea a luat foarte repede locul spaimei; din fericire, nici unul dintre însoțitorii mei nu și-a dat seama nici de una, nici de cealaltă Ai să pricepi curând, Hassan fiule, pentru ce îți dezvălui acest moment de slăbiciune, despre care nu am vorbit niciodată nimănui dintre apropiații mei Vreau ca tu să știi ce s-a petrecut cu adevărat în orașul nostru Granada în acel an al nefericirii; poate că asta te va ajuta să nu te lași înșelat la rândul tău de către cei care țin în mâinile lor soarta mulțimii",
    "88": " Eu însumi n-am învățat nimic cu adevărat important despre viață decât dezgolind inimile prinților și pe ale femeilor Solia noastră a intrat așadar în sala Ambasadorilor unde Boabdil trona la locul lui obișnuit, înconjurat de doi soldați înarmați și de câțiva sfetnici Avea riduri extraordinar de adânci pentru un bărbat de treizeci de ani, barba cenușie și pleoapele veștede; în fața lui, un enorm brasero din aramă cizelată ascundea vederii celorlalți picioarele și pieptul sultanului Era la sfârșit de moharram, care corespundea în anul acela cu începutul lunii creștine decembrie, o perioadă atât de rece încât ne aducea aminte de vorbele insolente ale poetului Ibn-Sara de Santarem, când vizitase Granada: \nOameni ai acestui ținut, nu vă rugați, Nu vă întoarceți fața de la lucrurile interzise, Veți putea astfel să vă câștigați locul în Iad, Acolo unde focul este atât de mângâietor Când bate vântul dinspre miazănoapte",
    "89": " \n\nSultanul ne-a primit cu un zâmbet abia schițat pe buze, dar care mi s-a părut binevoitor Ne-a poftit cu un gest să ne așezăm, ceea ce am făcut abia atingând locul Dar, chiar mai înainte ca discuția să înceapă, am văzut trecând prin fața noastră, spre marea mea uimire, un mare număr de demnitari, ofițeri, juriști – ulema –, oameni cu vază veniți cam de peste tot, printre care șeicul Astaghfirullah, vizirul al-Mulih, medicul Abu-Khamr, cu totul cam vreo sută de persoane, dintre care unii se ocoleau dintotdeauna Boabdil a vorbit domol, cu glas scăzut, silindu-i astfel pe vizitatori să tacă și să se aplece spre el, ținându-și respirația: „În numele Domnului Binefăcător și Milostiv, am vrut să se adune aici, în palatul Alhambra, toți cei care au o opinie în legătură cu situația îngrijorătoare în care soarta a adus orașul nostru Faceți schimb de vederi și înțelegeți-vă asupra atitudinii care trebuie adoptată spre binele tuturor, iar eu voi acționa potrivit sfaturilor voastre",
    "90": " Vizirul nostru al-Mulih își va da cel dintâi cu părerea; eu nu voi vorbi decât la sfârșit“ După care, și-a rezemat spatele de pernele înșirate la perete și n-a mai scos o vorbă Al-Mulih era principalul colaborator al sultanului, astfel că oamenii se așteptau din gura lui la elogii în versuri față de atitudinea adoptată până atunci de cel ce-i era stăpân Nu s-a întâmplat nimic din toate astea Dacă și-a adresat discursul „slăvitului coborâtor din glorioasa dinastie nasridă“, el a continuat totuși pe un ton total diferit: „Doamne, îmi dai asigurarea că nu voi primi pedeapsă, amân, dacă voi spune fără înconjur și fără reținere ce gândesc în clipa asta?“ Boabdil a încuviințat dând ușor din cap„Părerea mea, continuă vizirul, este că politica pe care o urmăm nu servește nici lui Dumnezeu și nici închinătorilor lui Putem bate apa-n piuă aici zece zile și zece nopți la rând, asta nu va aduce nici un bob de orez în castronașele goale ale copiilor Granadei",
    "91": " Să privim adevărul în față, chiar dacă el este hidos, și să fugim de minciună, chiar dacă ea e împodobită cu giuvaeruri Orașul nostru e mare și încă pe timp de pace nu e lucru ușor să procuri alimentele de care are nevoie Fiecare zi care trece își ia lotul ei de victime, iar Cel-de-Sus ne va cere cândva socoteală pentru toți nevinovații pe care i-am lăsat să moară Le-am putea pretinde locuitorilor sacrificii dacă le-am făgădui o eliberare în curând, dacă o puternică armată musulmană s-ar afla în drum spre noi pentru a despresura Granada și a-i pedepsi pe asediatori, numai că noi știm acum că nu ne va sări nimeni în ajutor Tu, senior al regatului, ai scris sultanului din Cairo și celui otoman, ți-au răspuns?“ Boabdil își înălță sprâncenele în semn de tăgăduire „Iar, mai de curând, ai scris suveranilor musulmani din Fès și Tlemcen să vină cu armatele lor",
    "92": " Ce-au făcut? Sângele tău nobil, o, Boabdil, nu-ți îngăduie s-o spui, așa că am s-o fac eu în locul tău Ei bine, suveranii din Fès și din Tlemcen au trimis mesageri împovărați de daruri, dar nu nouă, ci lui Ferdinand, că să-i jure că nu vor pune niciodată mâna pe arme împotriva lui! Granada a rămas singură astăzi, căci celelalte orașe ale regatului sunt deja pierdute, iar musulmanii celorlalte ținuturi sunt surzi la chemarea noastră Ce soluție ne mai rămâne?“ O tăcere grea domnea peste cei de față, care se mulțumeau să scoată la răstimpuri mârâieli aprobatoare Al-Mulih deschise gura ca și cum s-ar fi pregătit să-și continue argumentația Dar nu rosti nimic, făcu un pas înapoi și se așeză, cu privirea ațintită în pământ Trei vorbitori de origine oarecare se ridicară atunci pe rând pentru a spune că trebuia să se negocieze de urgență predarea orașului, căci diriguitorii pierduseră deja prea multă vreme, nepăsători cum erau la suferințele celor umili",
    "93": " A venit apoi rândul lui Astaghfirullah, care încă de la început se fâțâia pe locul lui Se ridică, își duse mașinal mâinile la turban spre a și-l potrivi mai bine și își îndreptă privirea spre plafonul împodobit cu arabescuri „Vizirul al-Mulih este un om renumit pentru inteligența și îndemânarea sa, iar atunci când dorește să le vâre în cap o idee ascultătorilor săi, izbutește cu ușurință A vrut să ne transmită un mesaj, ne-a pregătit mințile ca să-l primim, iar apoi a tăcut, căci nu vrea să ne întindă cu mâna sa cupa amară pe care ne cere s-o bem Ce se află în cupa asta? Dacă nu vrea s-o spună cu gura lui, o voi spune eu însumi: vizirul dorește ca noi să acceptăm să predăm Granada lui Ferdinand Ne-a explicat că orice rezistență e de-acum zadarnică, nu ne va sosi nici un ajutor, nici din Andaluzia, nici din altă parte; ne-a dezvăluit că trimișii prinților musulmani s-au făcut de râs în fața dușmanilor noștri, bătu-i-ar Dumnezeu și pe unii, și pe alții, așa cum doar El știe s-o facă! Însă al-Mulih nu ne-a dezvăluit chiar totul! Nu ne-a spus că se află de săptămâni întregi în negocieri cu creștinii, cu rumii",
    "94": " Nu ne-a mărturisit că s-a înțeles deja cu ei ca să le deschidă porțile Granadei“ Astaghfirullah a ridicat vocea ca să acopere rumoarea care creștea «Al-Mulih nu ne-a dezvăluit că a acceptat chiar să avanseze data predării, că aceasta va avea loc în zilele următoare și că a încercat doar să obțină un răgaz spre a-i pregăti sufletește pe oamenii Granadei pentru înfrângere Depozitele de alimente sunt închise de mai multe zile doar pentru a ne sili să capitulăm; manifestări de stradă au fost organizate de agenții vizirului doar pentru a ne grăbi descurajarea; iar dacă am fost aduși la Alhambra astăzi, a fost nu pentru a critica acțiunile cârmuitorilor noștri, așa cum vizirul a vrut să ne facă s-o credem, ci pentru a declara că ne învoim cu hotărârea lor nelegiuită de a preda Granada“ Șeicul aproape că urla; barba îi vibra de mânie și de ironie amară",
    "95": " „Nu fiți indignați, frați drept-credincioși, căci, dacă al-Mulih ne-a ascuns adevărul, nu a fost cu gândul de a ne trage pe sfoară; ci doar pentru că nu i-a ajuns timpul Dar, pentru numele lui Dumnezeu, să nu-l întrerupem, să-l lăsăm să spună în amănunt ce a făcut în aceste zile din urmă, apoi ne vom sfătui ce atitudine să adoptăm“ A tăcut brusc și s-a așezat adunându-și în jurul lui, cu o mână tremurătoare, poalele veșmântului pătat, în vreme ce o tăcere de moarte învăluia sala, iar privirile se întorceau la unison spre al-Mulih Acesta a așteptat ca unul din cei de față să intervină; în zadar Atunci s-a ridicat cu o tresărire de energie „Șeicul este un om cucernic și inimos, o știm cu toții; dragostea lui pentru acest oraș este cu atât mai meritorie cu cât nu s-a născut aici, iar zelul său pentru islam este cu atât mai lăudabil cu cât nu este religia sa din naștere",
    "96": " Pe deasupra el este și un om cu multă știință de carte, versat în științele religiei și ale lumii și care nu precupețește căutarea cunoașterii direct de la sursă, oricât de îndepărtată ar fi aceasta; auzindu-l cum povestește cele petrecute între mine, trimisul puternicului sultan al Andaluziei, și emisarul regelui Ferdinand, nu-mi pot ascunde admirația, uimirea și surprinderea, deoarece nu eu sunt cel care i-a povestit acele fapte Trebuie să recunosc de altfel că ceea ce spune nu e departe de adevăr I-aș reproșa doar că a înfățișat lucrurile în modul în care ele sunt descrise în tabăra dușmanilor noștri Pentru aceștia, importantă este data păcii, căci asediul îi costă scump; în ce ne privește, scopul nostru nu e de a întârzia inevitabilul deznodământ cu câteva zile sau cu câteva săptămâni, după care castilienii s-ar arunca asupra noastră cu înverșunare sporită; acum, când victoria nu ne mai poate aparține, printr-o hotărâre irevocabilă a Cerului care le cârmuiește pe toate, trebuie să încercăm să obținem cele mai bune condiții cu putință",
    "97": " Adică viețile nevătămate pentru noi, pentru soțiile noastre, pentru copiii noștri; punerea la adăpost a bunurilor noastre, a ogoarelor noastre, a caselor, a animalelor noastre; dreptul pentru fiecare dintre noi de a continua să trăiască în Granada, potrivit religiei lui Dumnezeu și a Profetului Său, rugându-ne în moscheile noastre și neplătind alte taxe în afară de zakat și de dijmă, ambele prescrise de Legea noastră; de asemenea, dreptul, pentru cei care o doresc, să plece dincolo de mare spre Maghreb, luându-și cu ei toate bunurile, cu un răgaz de trei ani pentru a alege, și păstrând libertatea de a-și vinde posesiunile, la prețul cuvenit, unor musulmani sau unor creștini Iată lucrurile asupra cărora am dorit să obțin acordul lui Ferdinand, punându-l să jure pe Evanghelie că îl va respecta până la moarte, la fel ca și urmașii lui Am greșit oare?“ Al-Mulih nu s-a oprit ca să asculte răspunsurile, ci a continuat: „Demnitari și oameni de vază ai Granadei, nu vă vestesc o victorie, dar vreau să vă cruț de amara cupă a înfrângerii umilitoare, a masacrului, a violării femeilor și fetelor, a dezonorării, a sclaviei, a jafului, a distrugerii",
    "98": " Pentru asta, am nevoie de acordul și de sprijinul vostru Dacă mi-o veți cere, pot rupe negocierile sau le pot tărăgăna; asta aș face dacă n-aș umbla decât după laudele proștilor și ale falșilor cucernici Le-aș furniza solilor lui Ferdinand mii de pretexte pentru a întârzia încheierea păcii Dar ar fi oare acest lucru cu adevărat în interesul musulmanilor? E iarnă, forțele inamicului sunt mai dispersate, iar zăpada l-a silit să-și reducă atacurile Se adăpostește îndărătul zidurilor din Santa Fe și a fortificațiilor pe care le-a construit, mulțumindu-se să ne interzică accesul pe drumuri Peste trei luni, va fi primăvară, Ferdinand va avea trupe proaspete, gata să dea atacul decisiv împotriva orașului nostru pe care, până atunci, foamea îl va fi vlăguit deja Acum e momentul să negociem! Acum va accepta Ferdinand condițiile noastre, căci încă îi putem oferi ceva în schimb“ Abu-Khamr, care rămăsese tăcut de la începutul discuției, țâșni brusc de la locul lui, împingându-și vecinii cu umerii săi masivi: „Îi putem oferi ceva, spui tu, dar ce anume? De ce îți ascunzi vorbele în fundul gâtului? Ceea ce vrei să-i oferi lui Ferdinand nu e nici un sfeșnic, nici un veșmânt de gală, nici o roabă de cincisprezece ani",
    "99": " Ceea ce vrei tu să-i oferi lui Ferdinand este orașul acesta, despre care poetul a spus: \nGranada, nu-i cetate pe potriva ta, În Siria, în Egipt sau în Irak, Căci tu ești mireasa, Iar aceste țări nu-s decât zestrea ta \n\nCeea ce vrei tu să-i oferi lui Ferdinand, o, vizirule, este acest palat al Alhambrei, splendoare între splendori și minune peste minuni Priviți în jurul vostru, frații mei! Plimbați-vă agale ochii jur-împrejurul acestei săli, căreia părinții și străbunii noștri i-au cizelat cu migală fiecare bucată de zid ca pe un giuvaer delicat și de mare preț! Păstrați pe veci în amintire acest loc venerat unde nici unul dintre voi nu va mai pune vreodată piciorul, decât poate ca rob!“ Medicul plângea și mulți bărbați își ascunseră obrazul «Vreme de opt veacuri, continuă el cu voce spartă și gâfâind, am luminat acest pământ cu știința noastră, dar soarele nostru se află acum la ceasul eclipsei și totul se întunecă",
    "100": " Iar tu, Granadă, știu că flacăra ta pâlpâie o ultimă oară înainte de a se stinge, dar nu vă bizuiți pe mine ca s-o sting, căci urmașii mei ar scuipa atunci peste amintirea mea până la ziua Judecății“ Se prăvăli mai curând decât se așeză și câteva secunde se scurseră încet, apăsător, înainte ca tăcerea să fie iarăși ruptă de Astaghfirullah, care dădu uitării cu prilejul ăsta vechea lui dușmănie față de Abu-Khamr „Medicul grăiește adevărul Ceea ce vizirul vrea să ofere regelui necredincioșilor este chiar orașul nostru, cu moscheile sale care vor deveni biserici, cu școlile sale în care nu va mai pătrunde în veci Coranul, cu casele sale unde nici o restricție nu va mai fi respectată Ceea ce îi mai oferă lui Ferdinand este și dreptul de viață și de moarte asupra noastră și asupra alor noștri, căci știm prea bine câte parale fac tratatele și jurămintele rumilor",
    "101": " N-au făgăduit ei respectarea și cruțarea vieților locuitorilor din Málaga acum patru ani, înainte de a intra în oraș și de a lua femeile și copiii în captivitate? Poți să-mi dai asigurarea, al-Mulih, că nu se va întâmpla la fel la Granada?“ Vizirul răspunse pe un ton enervat: „Nu-ți pot da nici o asigurare, în afară de faptul că voi rămâne eu însumi în acest oraș, că voi împărtăși soarta fiilor săi și că voi folosi întreaga energie pe care Cel-de-Sus va binevoi să mi-o acorde pentru a face să fie respectate înțelegerile Nu în mâinile lui Ferdinand se află soarta noastră, ci în mâinile lui Dumnezeu și doar El va putea într-o zi să ne dăruiască victoria pe care tot El ne-o refuză astăzi Deocamdată, situația este cea pe care o cunoașteți și este în zadar să ne continuăm discuția Trebuie să ajungem la o hotărâre",
    "102": " Cei care aprobă încheierea unei înțelegeri cu castilienii să proclame deviza dinastiei nasride!“ Din toate colțurile sălii Ambasadorilor, își amintea tata, țâșni aceeași frază, „Doar Dumnezeu poate dărui victoria“, rostită cu hotărâre, dar fără nici o bucurie, căci ceea ce fusese odinioară un strigăt războinic devenise, în anul acela, o formulă resemnată; poate chiar, în gura unora, un reproș adus Ziditorului, fie ca El să ne ferească de îndoială și de necredință! Când a fost sigur de sprijinul mulțimii celor de față, Boabdil s-a decis să vorbească din nou în locul vizirului său Își făcu supușii să tacă pintr-un gest stăruitor cu ambele mâini, pentru a rosti pe un ton grav: „Credincioșii s-au pronunțat în majoritatea lor și hotărârea lor este luată Vom urma calea păcii, încrezători că Dumnezeu ne călăuzește spre ce e mai bine pentru noi, căci El este Cel care ascultă, El este Cel care răspunde",
    "103": "“ Mai înainte ca sultanul să-și fi isprăvit fraza, Astaghfirullah se îndrepta deja spre ieșire, șchiopătând și mai tare din pricina mâniei, iar buzele lui rostind aceste vorbe cumplite: „Oare despre noi a spus Dumnezeu în Cartea Sa: Sunteți neamul cel mai bun care le-a fost vreodată dăruit oamenilor?“ * * * \nChiar în seara adunării de la Alhambra, Granada întreagă aflase tot ce se spusese acolo Atunci a început încercarea cea dură a așteptării, cu partea ei zilnică de zvonuri, toate învârtindu-se în jurul unei teme unice și deznădăjduite: care aveau să fie ziua și ceasul când vor intra castilienii în oraș — În cursul ultimei săptămâni din luna safar, îmi povesti mama, era după sărbătoarea nașterii lui Mesia Issa – pacea fie cu el! –, Sara cea Bălțată a venit să mă vadă aducând o cărticică învelită cu grijă într-o eșarfă de mătase mov, pe care a scos-o cu mare atenție de pe fundul coșului ei de răchită",
    "104": " „Bine, dar nici tu, nici eu nu știm să citim“, i-am spus, silindu-mă să zâmbesc, însă părea că-și pierduse toată voioșia „Am adus asta ca s-o arăt vărului tău, mi-a debitat ea pe tonul cel mai rece E un tratat scris de un bărbat foarte înțelept din comunitatea noastră, rabbi Ben Yahuda El spune că un potop se va abate peste noi, un potop de sânge și de foc, o pedeapsă căreia îi vor cădea victime toți cei care s-au îndepărtat de la viața naturii preferând corupția orașului“ Vorbea sacadat, iar mânile îi tremurau Tu stăteai pe genunchii mei, fiule; te strângeam foarte tare în brațe și te sărutam cu dragoste pe ceafă „Piază rea ce ești, i-am zis Sarei mai mult cu enervare decât cu răutate! Nu vezi că nenorocirile de zi cu zi ne-au năpădit deja? Oare trebuie să mai vii și tu cu prezicerile tale despre o soartă încă și mai tristă?“ Dar evreica nu s-a lăsat dusă de la vorbele ei: „Rabbi Ishak este unul dintre apropiații regelui Ferdinand, cunoaște multe taine și, dacă adoptă limbajul profeților, e ca să ne facă să pricepem ceea ce nu poate dezvălui altfel",
    "105": " – Poate că încearcă să vă avertizeze că Granada va fi cucerită, numai că asta deja nu mai e o taină – Vorbele lui bat mai departe El afirmă că, pentru evrei, nu va mai fi nici aer de respirat, nici apă de băut în acest ținut al sefarzilor“ Ea, de obicei atât de plină de viață, abia de putea acum rosti cuvintele, atât de mare îi era spaima „Cartea aceea a ta te-a tulburat așa de tare? – E altceva Am aflat azi-dimineață că unul dintre nepoții mei a fost ars de viu pe un rug în La Guardia, lângă Toledo, împreună cu încă zece persoane Erau acuzați că au practicat magia neagră, că au răpit un copil creștin și că l-au răstignit ca pe Iisus Inchizitorii n-au putut dovedi nimic; n-au putut nici să spună numele copilului așa-zis asasinat, nici să dea la iveală cadavrul, n-au putut nici măcar stabili că a dispărut un copil din regiune; însă, supuși la tortura cu apă și la cazna întinderii membrelor trase de funii, Yusef și prietenii lui au ajuns să mărturisească orice",
    "106": " – Crezi cumva că ai tăi ar putea avea parte de o soartă asemănătoare la Granada?“ Sara îmi aruncă o căutătură în care mi s-a părut că deslușesc ura Nu știu cu ce anume o jignisem, dar, în starea în care se găsea, m-am hotărât să-i cer scuze Nu mi-a dat răgazul s-o fac „Când orașul ăsta va fi cucerit, crezi cumva că pământurile și casele voastre sau aurul vostru vor fi mai puțin râvnite decât ale noastre? Crezi oare că va fi mai tolerată Credința voastră decât a noastră? Crezi tu că focul rugului râvnește mai mult la un fiu al seminției lui Sem decât la un altul? În Granada ne aflăm ca într-o arcă, am plutit împreună și ne vom scufunda tot împreună Mâine, pe drumul pribegiei“ Simțind că mersese prea departe, s-a întrerupt și, pentru a-și mai îndulci efectul spuselor, m-a cuprins cu brațele ce-i fluturau în niște mâneci largi mirosind a mosc și s-a pus pe plâns, rezemată de umărul meu",
    "107": " Cu toate astea, nu eram supărată pe ea, pentru că aceleași imagini care o înspăimântau îmi bântuiau și mie mintea, și când eram trează, și când visam, iar în privința asta eram ca două surori, deja orfane ale aceluiași oraș aflat pe moarte Ne tânguiam astfel când am auzit pasul tatălui tău care se întorcea L-am chemat din iatac și, în vreme ce el urca treptele, mi-am șters obrajii cu poalele rochiei pe când Sara își acoperea în grabă capul și obrazul Mohamed avea ochii injectați, dar m-am prefăcut că nu bag de seamă, ca să nu-l pun în încurcătură „Sara ți-a adus o carte ca să ne explici tu ce conține“ Tatăl tău nu mai avea de multă vreme nici o pornire împotriva Bălțatei, care venea acum aproape zi de zi în casa noastră și cu care se amuza să facă schimb de păreri și de vești; îi plăcea totodată s-o tachineze în legătură cu îmbrăcămintea ei înzorzonată, lucru de care ea râdea din toată inima",
    "108": " În ziua aceea, totuși, nici lui nu-i ardea de râs Luă cartea din mâinile ei fără să scoată o vorbă și se așeză cu picioarele ghemuite sub el, pe pragul camerei, ca s-o frunzărească A stat cu nasul vârât în carte mai bine de un ceas, în vreme ce noi cătam la el în tăcere; apoi a închis-o și a rămas dus pe gânduri S-a uitat la mine fără să pară că mă vede: „Tatăl tău, Suleyman librarul, mi-a spus deja odinioară că în ajunul tuturor marilor evenimente apar cărți de soiul ăsta, care prevestesc sfârșitul lumii și care caută să explice prin mișcarea aștrilor sau prin neascultarea oamenilor hotărârile aspre ale Celui-de-Sus Oamenii și le dau unul altuia pe furiș, iar lectura lor îi liniștește, căci nefericirea fiecăruia se pierde și se uită precum o picătură într-un torent Cartea asta zice că neamul tău trebuie să plece, Sara, fără să mai aștepte ca destinul să-i bată la ușă",
    "109": " De îndată ce vei putea, ia-ți copiii și du-te cât mai departe de țara asta“ Sara își descoperi chipul în semn de mâhnire „Unde să mă duc?“ Era nu atât o întrebare, cât un strigăt de durere, dar tatăl tău a răspuns răsfoind cartea: „Omul ăsta spune să mergeți în Italia sau în țara otomanilor, dar poți să mergi și în Maghreb, dincolo de mare, e mai aproape Tot acolo vom merge și noi“ Dădu drumul cărții din mână și plecă fără să se mai uite la noi Era pentru întâia oară când tatăl tău vorbea despre plecarea în pribegie și aș fi vrut să-l întreb mai multe despre decizia lui și despre hotărârile pe care le luase, dar nu cutezam, iar el nu mi-a vorbit decât o singură dată despre acest lucru, a doua zi, ca să-mi spună cu glas scăzut să nu amintesc de problema asta în fața Wardei",
    "110": " În zilele următoare, tunurile și catapultele au rămas tăcute; zăpada continua să cadă peste Granada, acoperind-o cu un văl de liniște și de seninătate pe care părea că nimic nu-l va sfâșia Nu se dădea nici o luptă și doar câteva țipete ale copiilor mai însuflețeau străzile Orașul ar fi dorit atât de mult ca timpul să-l dea uitării! Numai că timpul se pusese în mișcare: anul creștin 1492 a început în ultima zi a lunii safar 897, iar înainte de ivirea zorilor, s-au auzit bătăi puternice în poartă Mama a sărit din somn ca arsă și l-a chemat pe tata, care dormea în noaptea aceea lângă Warda S-a dus să deschidă Erau niște ofițeri ai sultanului care îi cerură să vină după ei călare; adunaseră deja mai multe zeci de persoane, printre care adolescenți foarte tineri cărora zăpada le lumina obrajii imberbi Mohamed s-a întors în odăile lui să-și ia haine mai groase, apoi s-a dus, străjuit de doi soldați, să-și dezlege calul din grajd, îndărătul casei",
    "111": " Ieșită în deschizătura ușii, ținându-mă pe mine pe jumătate adormit în brațe și cu capul Wardei ițindu-se peste umărul ei, mama stăruia să afle de la ofițeri unde aveau să-i ducă bărbatul Aceștia răspunseră că vizirul al-Mulih le dăduse o listă de persoane pe care dorea să le vadă urgent; mai adăugară că nu avea de ce să se teamă La plecare, tata o liniști și el cât se pricepu mai bine Ajungând în piața Tabla, în fața Alhambrei, Mohamed văzu, la lumina zorilor, mai bine de cinci sute de oameni ce fuseseră reținuți, cu toții călare, înfășurați în mantale grele de lână, înconjurați de vreo mie de soldați pedeștri sau călări, care nu arătau față de ei nici un fel de brutalitate, nici măcar în vorbe, mulțumindu-se să-i înconjoare pentru a-i împiedica să se îndepărteze Apoi, imensa trupă s-a pus tăcută în mișcare, având în frunte un călăreț înfășurat în văluri, cu soldații înșiruiți în ordine pe laturi",
    "112": " Trupa a trecut prin fața porții celor Șapte Caturi, a mers de-a lungul meterezelor, a ieșit din cetate prin poarta către Najd spre a ajunge la Genil, a cărui suprafață era înghețată Caravana tăcută și tremurătoare se opri pentru prima oară într-o livadă de cireși, la malul râului Se luminase deja de ziuă, dar încă se mai deslușea pe cer luna nouă ca o seceră Bărbatul înfășurat în văluri își descoperi fața și chemă la el doisprezece înalți dregători aleși dintre cei reținuți Nimeni n-a fost surprins să-l vadă pe al-Mulih Acesta le ceru mai întâi să nu se neliniștească și își ceru scuze că nu le dăduse explicații mai devreme — Era nevoie să ieșim din oraș spre a evita orice incident, orice reacție nechibzuită Ferdinand a cerut ca cinci sute de oameni cu vază, aparținând marilor familii din Granada, să-i fie lăsați ostateci pentru ca el să-și poată introduce trupele în oraș fără a se teme de vreo capcană",
    "113": " Iar noi avem tot interesul ca această capitulare să se petreacă fără nici o violență Liniștiți-i și pe ceilalți, spuneți-le că vor fi bine tratați și că totul se va petrece foarte repede Informația le-a fost comunicată tuturor fără a provoca altă reacție în afara câtorva murmure lipsite de urmări, căci majoritatea încercau o anume mândrie de a fi fost aleși astfel, cât și o anume siguranță de a nu se găsi în oraș la ceasul când acesta avea să fie invadat, ceea ce compensa din plin stinghereala unei captivități provizorii Alții, printre care și tatăl meu, ar fi preferat să se afle alături de soțiile și de copiii lor în clipa cea grea, însă știau că nu vor putea face nimic pentru ei și că voința Celui-de-Sus trebuia să se împlinească până la capăt — Pauza n-a durat mai mult de o jumătate de ceas, apoi au pornit spre apus, fără să se îndepărteze de Genil la mai mult de o aruncătură de piatră",
    "114": " Curând o trupă de castilieni s-a ivit în zare, iar când a ajuns în dreptul nostru, șeful ei a stat de vorbă deoparte cu al-Mulih, apoi, la porunca acestuia, soldații din Granada au făcut stânga-mprejur și s-au întors la trap în oraș, în vreme ce călăreții lui Ferdinand le luau locul în jurul ostaticilor Sus pe cer, cornul lunii era acum invizibil Și-au reluat mersul, încă și mai tăcuți, încă și mai copleșiți, până sub zidurile orașului Santa Fe „E ciudat orașul lor cel nou clădit cu pietrele noastre vechi“, gândea Mohamed pe când pătrundeau în tabăra aceea la care se uitau de departe atât de des, cu spaimă, dar și cu curiozitate Domnea acolo o învălmășeală ce prevestea un mare atac, ostașii lui Ferdinand pregătindu-se în mod evident să pornească la cea din urmă luptă, sau mai curând să doboare orașul încolțit, tot așa cum în arenele Granadei era dată lovitura de grație taurului sfâșiat din toate părțile de o haită de câini",
    "115": " Chiar în seara zilei de 1 ianuarie a anului 1492, vizirul, care rămăsese alături de ostateci, o porni din nou spre Granada, însoțit de data asta de mai mulți ofițeri creștini pe care trebuia să-i introducă în cetate potrivit înțelegerii Au pătruns acolo noaptea, venind pe drumul pe care merseseră tata și tovarășii săi de captivitate, lucru care avea avantajul că nu trezea prea devreme bănuielile oamenilor din oraș A doua zi de dimineață, ei se înfățișară la turnul Comarilor, unde Boabdil le-a încredințat cheile fortăreței Curând sosiră, tot pe același drum ascuns, câteva sute de soldați castilieni care puseră stăpânire pe metereze Un episcop a înălțat crucea pe turnul de pază, iar soldații au aclamat-o strigând de trei ori „Castilia“, „Castilia“, „Castilia“, ceea ce era în tradiția lor când se făceau stăpâni peste un oraș La auzul acestor strigăte, granadinii au înțeles că ireparabilul deja se întâmplase și, uluiți că un eveniment atât de important se petrecuse cu atât de puțină zarvă, au început să se roage și să recite versete pe un ton monoton, cu ochii împăienjeniți de lacrimi și genunchii înmuiați",
    "116": " Pe măsură ce vestea se răspândea, locuitorii ieșeau din case, bărbați și femei la grămadă, musulmani și evrei, bogați și săraci, învârtindu-se năuci pe străzi și, tresărind la cel mai mărunt zgomot Mama m-a tras după ea dintr-o ulicioară într-alta până la Sabika, de unde nu s-a postat ore întregi, urmărind tot ce mișca în jurul Alhambrei Cred că mi-aduc aminte că am văzut în ziua aceea soldați castilieni care cântau, strigau și se împăunau sus pe ziduri Spre amiază, au început să se împrăștie în oraș, deja amețiți, iar Salma s-a resemnat să meargă să-și aștepte bărbatul acasă Trei zile mai târziu, unul dintre vecinii noștri, un notar în vârstă de mai bine de șaptezeci de ani, care fusese luat ostatec o dată cu tatăl meu, a fost adus înapoi acasă; se prefăcuse că nu se simte bine, iar castilienii se temuseră că va muri în mâinile lor",
    "117": " Au aflat din gura lui pe ce drum o pornise trupa, iar maică-mea s-a hotărât să se ducă încă de a doua zi în zori să stea la pândă la poarta către Najd, în sudul orașului, nu departe de Genil A socotit că e mai înțelept să fie însoțită de Warda, care ar fi putut discuta cu coreligionarii ei dacă aceștia s-ar fi legat de noi Am pornit așadar la primul ceas al zilei, eu purtat în brațe de mama, sora mea Mariam în brațele maică-sii, mergând și una și cealaltă încet spre a nu aluneca pe zăpada înghețată Am trecut prin vechea Casba, podul Cadiului, cartierul Mauror, Granada evreilor, poarta Olarilor, fără să întâlnim nici măcar un trecător; doar clinchetele metalice ale unor ustensile de bucătărie ne mai aminteau, când și când, că nu ne aflam într-o tăbără părăsită, bântuită de fantome, ci într-un oraș, unde ființe cu trup omenesc încă mai simțeau nevoia să facă zgomot mânuind oalele",
    "118": " — E adevărat că abia s-a crăpat de ziuă, dar e ăsta un motiv ca la poarta spre Najd să nu fie nici o sentinelă de veghe? se întreba mama cu glas tare M-a lăsat jos și a împins canatul porții, care a cedat fără greutate, căci era deja întredeschis Am ieșit din oraș, fără să știm prea bine încotro s-o apucăm Eram încă la câțiva pași depărtare de zid, când un spectacol ciudat s-a oferit ochilor noștri holbați: două trupe de călăreți păreau să se îndrepte spre noi, una la dreapta, urcând dinspre râul Genil, dar înaintând la trap deși era drum în pantă, cealaltă la stânga noastră, venind dinspre Alhambra, cu mers greoi Curând un călăreț s-a desprins din acest grup și a plecat cu pas mai susținut Întorcându-ne în grabă spre oraș, am trecut iarăși prin poarta către Najd, fără să mai închidem canatul, pentru a putea urmări ce se întâmplă fără să fim văzuți",
    "119": " Când călărețul dinspre Alhambra a ajuns foarte aproape de noi, mama și-a înăbușit un țipăt: — E Boabdil! a zis ea și, temându-se că vorbise prea tare, și-a pus palma peste gura mea ca să mă facă să tac, deși stăteam tăcut, ca și sora mea de altfel, absorbiți și unul și celălalt de ciudata scenă care se desfășura în fața noastră Din înfățișarea sultanului, eu n-am văzut decât turbanul cu care își încinsese capul și care-i acoperea fruntea până la sprâncene Calul lui mi s-a părut lipsit de strălucire în comparație cu cei doi cai regali de paradă care, venind din partea opusă, înaintau acum la pas, acoperiți cu aur și mătăsuri Boabdil schiță intenția de a descăleca, dar Ferdinand îl opri cu un gest liniștitor Sultanul s-a apropiat atunci de învingătorul său și a încercat să-i ia mâna spre a i-o săruta, dar regele și-a tras-o înapoi, iar Boabdil, care se aplecase spre el, nu a putut decât să-l sărute pe umăr, semn că era tratat tot ca un principe",
    "120": " Nu ca principe al Granadei totuși: noii stăpâni ai cetății îi dăruiseră un mic domeniu în munții Alpujarras, unde i se îngăduise să se instaleze cu familia sa Scena de la poarta spre Najd nu a ținut decât câteva secunde, după care Ferdinand și Isabela și-au continuat drumul în direcția Alhambrei, în vreme ce Boabdil, rămas o clipă fără grai, a întors capul o dată înainte de a-și continua drumul Mergea atât de încet, încât a fost iute ajuns din urmă de trupa sa, formată din mai bine de o sută de cai și catâri care transportau bărbați, femei, copii, precum și un mare număr de cufere și de obiecte înfășurate în postavuri Se povestea a doua zi că dezgropase cadavrele strămoșilor săi și că le luase cu el pentru a nu le lăsa să cadă în mâinile dușmanului S-a mai pretins și că nu-și putuse lua cu sine toate bunurile, că pusese să fie ascunsă o avere fabuloasă în grotele de pe muntele Cholair",
    "121": " Câți nu și-au promis să dea de urma lor! Mi se va da oare crezare dacă voi spune că de-a lungul vieții am întâlnit oameni care nu visau decât la aurul ăsta îngropat? Am cunoscut chiar persoane numite pretutindeni kannazin și care nu au altă activitate decât să caute comori, îndeosebi comoara lui Boabdil; la Fès, sunt atât de numeroși acești kannazin, încât țin adunări cu caracter regulat, iar în vremea când trăiam în acel oraș, își aleseseră chiar un consul care să se ocupe de litigiile pe care le aveau mereu cu proprietarii clădirilor cărora le zdruncinau temeliile prin săpături Kannazin-ii sunt convinși că bogățiile abandonate de prinții din vremurile vechi au fost vrăjite ca să nu mai fie găsite; de unde și recurgerea la serviciile unui magician care are sarcina de a dezlega vraja Nu poți schimba două vorbe cu un kannaz fără ca el să nu se jure că a văzut deja într-o subterană munți de aur și de argint, de care nu s-a putut atinge pentru că nu știuse incantațiile potrivite sau pentru că nu avusese asupra lui parfumurile care trebuiau",
    "122": " Și iată-l că vine să-ți arate, fără a-ți îngădui totuși s-o frunzărești, o carte în care sunt amintite locurile unde se află acele comori! Nu știu, în ce mă privește, dacă aceea pe care o strânseseră vreme îndelungată suveranii nasrizi e tot îngropată în acest pământ al Andaluziei, dar nu-mi vine a crede una ca asta, căci pribegia lui Boabdil era fără speranță de întoarcere, iar rumii i-ar fi îngăduit să ia cu el tot ce dorea El a plecat așadar spre uitare, bogat, dar vrednic de milă, iar în momentul când străbătea ultima trecătoare, de unde încă mai putea vedea Granada, a rămas nemișcat o clipă, cu privirea tulbure și mintea amorțită; castilienii au numit acel loc „Ultimul suspin al maurului“, căci sultanul detronat vărsase acolo, zice-se, câteva lacrimi, de rușine și de remușcare „Plângi ca o muiere un regat pe care n-ai știut să-l aperi ca un bărbat!“ i-ar fi spus, se pare, Fatima, mama sa",
    "123": " — În ochii acestei femei, avea să-mi spună mai târziu tata, ceea ce se petrecuse nu era numai victoria castilienilor; era, poate mai presus de orice, și revanșa rivalei sale Fiică de sultan, soție de sultan, mamă de sultan, Fatima era plămădită din politică și uneltiri, mult mai mult decât Boabdil, care s-ar fi mulțumit ușor cu o viață de plăceri, fără ambiții și fără riscuri Ea e cea care-și împinsese fiul spre putere, pentru a-și detrona propriul soț, Abu-l-Hassan, vinovat că o părăsise în favoarea frumoasei roabe creștine Soraya Fatima fusese cea care-l ajutase pe Boabdil să fugă din turnul Comarilor și organizase în amănunt răzvrătirea sa împotriva bătrânului monarh Ea fusese cea care o înlăturase astfel pe concubină și-i îndepărtase pe veci de la putere pe copiii încă mici ai acesteia Soarta este însă mai schimbătoare decât pielea unui cameleon, după cum spunea un poet din Denia",
    "124": " Și, în vreme ce Fatima fugea din cetatea pierdută, Soraya își relua prompt vechiul nume, Isabel de Solis, și își boteza cei doi fii, Saad și Nasr, care deveneau astfel don Fernando și don Juan, infanți ai Granadei Ei n-au fost singurii membri ai familiei regale care au abandonat credința părinților pentru a deveni granzi de Spania: Yahya an-Najjar, efemerul erou al „partidei războiului“, le-o luase deja înainte în privința asta, primind titlul de duce de Granada-Venegas Încă de la căderea orașului, Yahya avea să fie numit „alguazil mayor“, adică șef al poliției, ceea ce arată cu prisosință că dobândise deplina încredere a învingătorilor Și alte personaje au urmat acest exemplu, printre care un secretar al sultanului, pe nume Ahmed, despre care se bănuia de ceva vreme că era o iscoadă în slujba lui Ferdinand Zilele de după o înfrângere dezvăluie adesea putregaiul sufletelor Când spun acest lucru, mă duc cu gândul nu atât la Yahya, cât la vizirul al-Mulih",
    "125": " Căci atunci când negociase, după cum ne-a explicat îndelung, salvarea văduvelor și a orfanilor Granadei, omul ăsta nu se uitase pe sine însuși: el căpătase de la Ferdinand, ca preț al capitulării pe care atât de dibaci o grăbise, douăzeci de mii de castilieni din aur, adică aproape zece milioane de maravedis, cât și domenii foarte întinse Alți dregători ai regimului s-au împăcat și ei fără probleme cu stăpânirea creștinilor, rumii, care se dovedeau înțelegători în primele zile ale victoriei De fapt, viața și-a reluat pe dată cursul în Granada ocupată, ca și cum Ferdinand ar fi dorit să evite ca musulmanii să plece în masă în pribegie Ostatecii s-au întors la familiile lor chiar a doua zi după intrarea regelui și a reginei în oraș, iar tata ne-a povestit că fusese tratat cu mai multă considerație decât dacă ar fi fost un oaspete princiar La Santa Fe, tovarășii lui și el însuși nu fuseseră izolați într-o închisoare; se puteau duce la piață și se puteau plimba uneori în grupuri mici pe străzi, însoțiți totuși de gărzi care aveau sarcina de a-i supraveghea și totodată de a-i apăra de accesele de furie ale câte unui soldat beat sau ațâțat",
    "126": " În cursul uneia dintre aceste preumblări i-a fost arătat tatei, în ușa unei taverne, un marinar genovez pe seama căruia întreaga Santa Fe făcea glume Era numit „Cristobal Colón“ Voia, zicea el, să înarmeze niște caravele ca să ajungă în Indii mergând spre Apus, pământul fiind rotund, și nu-și ascundea speranța de a căpăta pentru această expediție o parte din tezaurul Alhambrei Se afla acolo de săptămâni întregi, stăruind să vadă pe rege sau pe regină, care îl evitau, deși el le fusese recomandat de personaje de vază Așteptând să fie primit, le adresa necontenit mesaje și jalbe, lucru care, în acele vremuri de război, nu putea decât să-i sâcâie pe suverani Mohamed nu l-a mai revăzut niciodată pe acel genovez, însă eu, unul, am avut adesea prilejul să aud vorbindu-se despre el La câteva zile de la întoarcerea tatălui meu, ducele Yahya îl chemă la el pentru a-i cere să-și reia funcția de măsurător, căci, îi spuse el, mărfurile alimentare se vor întoarce curând din belșug pe piață și va trebui să veghem să fie pedepsită orice fraudă",
    "127": " La început scârbit fie și numai văzându-l pe renegat, tatăl meu a colaborat în cele din urmă cu el așa cum ar fi făcut-o cu orice alt șef al poliției, nu fără să mârâie totuși câte-o ocară atunci când își amintea de speranța pe care odinioară o întruchipase acel om pentru musulmani Prezența lui Yahya le dădea de altfel asigurări notabilităților orașului, unii cunoscându-l bine, astfel că și unii, și alții au început să-l frecventeze cu mult mai mare sârguință decât pe vremea când era nefericitul rival al lui Boabdil — Preocupat să-i liniștească pe cei învinși în legătură cu soarta lor, Ferdinand, își amintea tata, s-a dus adesea el însuși la Granada ca să verifice cum respectau oamenii săi angajamentele făcute Extrem de îngrijat pentru propria-i persoană în primele zile, regele s-a deplasat în cele din urmă regulat în cetate, vizitând piața, sub escortă serioasă, se înțelege, și inspectând vechile ziduri",
    "128": " E adevărat că s-a ferit încă vreme de câteva luni să-și petreacă noaptea în orașul nostru, preferând să se întoarcă la Santa Fe înainte de apusul soarelui, însă neîncrederea sa, la urma urmei cu totul de înțeles, nu era însoțită de nici o măsură nedreaptă sau discriminatorie, de nici o violare a tratatului de capitulare Solicitudinea lui Ferdinand, sinceră sau afectată, era de așa natură încât creștinii care vizitau Granada le spuneau musulmanilor: „Sunteți acum mai dragi inimii suveranului nostru decât am fost vreodată noi înșine“ Unii mergeau până acolo încât spuneau, cu extremă rea-voință, că maurii îl vrăjiseră pe rege spre a-i împiedica pe creștini să le răpească bunurile Suferințele noastre, oftă Mohamed, aveau curând să ne disculpe și să ne aducă aminte că, chiar și liberi, eram de acum înainte înlănțuiți de umilința noastră Cu toate astea, în lunile care au urmat căderii Granadei – fie ca Domnul s-o dezrobească! – am fost cruțați de ce e mai greu, căci, așteptând noi ca legea învingătorilor să se înverșuneze asupra noastră, ea s-a abătut asupra evreilor",
    "129": " Spre marea ei nefericire, Sara avea dreptate \n* * * \nÎn perioada jumada-thania din acel an, la trei luni de la căderea Granadei, crainici regali au venit în centrul orașului ca să proclame, în sunet de tobe, în arabă dar și în castiliană, un edict al lui Ferdinand și al Isabelei, care decreta „ruperea definitivă a oricărei relații dintre evrei și creștini, ceea ce nu poate fi adus la îndeplinire decât prin expulzarea din regatul nostru a tuturor evreilor“ De acum aceștia erau siliți să aleagă între botez și pribegie Dacă optau pentru ultima soluție, aveau la dispoziție patru luni pentru a-și vinde bunurile mobile și imobile, dar nu puteau lua cu ei nici aur, nici argint Când, a doua zi după proclamație, Sara a venit să ne vadă, avea chipul tumefiat după o nesfârșită noapte de plâns, însă din ochii ei, acum uscați, se desprindea acea seninătate care însoțește ades producerea unei drame prea multă vreme așteptate",
    "130": " Și-a îngăduit chiar să facă ironii pe seama edictului regal, recitând cu voce de bărbat răgușit frazele pe care le ținuse minte: — Ni s-a adus la cunoștință de către inchizitori și alte persoane, că relațiile dintre evrei și creștini atrag după ele relele cel mai cumplite Evreii încearcă să le ademenească pe creștinele proaspăt convertite, cât și pe copiii lor, dându-le cărți de rugăciuni evreiești, făcându-le rost la Paște de azimă, învățându-le care sunt felurile de mâncare interzise, convingându-le să se conformeze legii lui Moise Sfânta noastră credință catolică se vede astfel înjosită și micșorată De două ori a fost nevoită mama s-o pună să coboare tonul, căci stăteam în patio în acea dimineață de primăvară și Salma n-ar fi vrut ca batjocura aceea să ajungă la urechile vreunui vecin răuvoitor Din fericire, Warda plecase la piață cu tatăl meu și cu sora mea, căci nu știu cum ar fi reacționat dacă ar fi auzit rostindu-se pe ton zeflemitor vorbele „sfânta credință catolică“",
    "131": " De cum sfârși Sara cu imitația, maică-mea îi adresă singura întrebare cu adevărat importantă: — Ce-ai hotărât să faci? Ai să alegi convertirea sau pribegia? Îi răspunse cu un zâmbet afectat, apoi cu un „Mai am timp!“ care se voia degajat, dar suna fals Mama mai așteptă câteva săptămâni înainte de a-i pune din nou aceeași întrebare Răspunsul nu a fost diferit La începutul verii însă, când răgazul acordat evreilor se scursese pe trei sferturi, Bălțata veni ea însăși să ne vestească: — Am aflat că marele rabin al întregii Spanii, Abraham Senior, tocmai s-a botezat împreună cu fiii săi și cu toate rudele sale Am fost la început dezgustată, apoi mi-am spus: „Sara, văduvă a lui Iacob Perdoniel, vânzătoare de parfumuri la Granada, ești tu mai bună evreică decât rabi Abraham?“ Așa că m-am hotărât să mă botez, la fel ca și cei cinci copii ai mei, lăsându-l pe Dumnezeul lui Moise să judece El ce e în inima mea",
    "132": " Sara dădea dovadă de o neliniște vorbăreață în ziua aceea, iar mama se uită la ea cu drag: — Sunt bucuroasă că nu pleci Și eu rămân în orașul ăsta, căci vărul meu nu a mai zis nimic despre plecarea în bejenie Cu toate astea, la mai puțin de o săptămână mai apoi, Sara își schimbase părerea Veni într-o seară la noi acasă, foarte agitată, trăgând după ea trei dintre copii, cel mai mic abia un pic mai răsărit decât mine — Am venit să-mi iau rămas-bun M-am hotărât în cele din urmă să plec Mâine în zori pleacă o caravană spre Portugalia; o să mă alătur și eu Mi-am măritat ieri cele două fete mai mari, în vârstă de paisprezece și treisprezece ani, ca să aibă grijă de ele niște soți, și mi-am vândut casa unui soldat al regelui în schimbul a patru catârce",
    "133": " Adăugă apoi în chip de scuză: — Dacă rămân, Salma, o să-mi fie frică în fiecare zi, până la moarte, și în fiecare zi mă voi gândi la plecare, dar nu voi mai putea pleca — Chiar dacă ești convertită? se miră maică-mea În loc de răspuns, Bălțata ne-a istorisit o parabolă care făcea de câteva zile înconjurul cartierului evreiesc din Granada, hotărând-o în cele din urmă să aleagă calea bejeniei — Se spune că un înțelept din comunitatea noastră a așezat la fereastra casei sale trei porumbei Unul era mort și jumulit; acestuia îi agățase de gât o tăbliță pe care scrisese: „Convertitul ăsta a plecat ultimul“; al doilea porumbel, jumulit, dar viu, purta de gât tăblița: „Convertitul ăsta a plecat ceva mai devreme“; al treilea își păstrase și viața și penele, iar pe tăblița lui se putea citi: „Ăsta a plecat primul“ Sara și cu ai săi plecară așadar fără să se mai uite înapoi; era scris că aveam să-i ajungem curând din urmă pe drumul risipirii",
    "134": " \n\nANUL SĂRBĂTORII MIHRAJAN 896 de la hegira (23 octombrie 1492 11 octombrie 1493) \nNiciodată, începând din anul acela, n-am mai cutezat să rostesc în fața tatălui meu cuvântul Mihrajan, atât de tare îl cufunda în cele mai dureroase amintiri Și niciodată de atunci familia mea nu a mai ținut această sărbătoare Totul s-a petrecut în a noua zi a lunii sfinte a ramadanului, sau mai curând, ar trebui să spun, de Sfântul Ion, în a douăzeci și patra zi din iunie, deoarece sărbătoarea de Mihrajan nu se ținea după anul musulman, ci după calendarul creștin Ziua asta indică solstițiul de vară, care marchează ciclul soarelui, și nu-și are așadar locul în anul nostru lunar La Granada, ca de altfel și la Fès, au fost întotdeauna urmate ambele calendare în același timp Dacă te ocupi de cultivarea pământului, dacă ai nevoie să știi când anume e bine să altoiești merii, să tai trestia de zahăr sau să faci rost de brațele necesare culesului viilor, atunci doar lunile solare îți îngăduie să te descurci; în preajma sărbătorii de Mihrajan, de pildă, se știa că era timpul să fie culeși trandafirii târzii, cu care unele femei își împodobeau atunci pieptul",
    "135": " În schimb, la plecarea într-o călătorie, nu de ciclul soarelui e bine să te interesezi, ci de acela al lunii; dacă e lună plină sau lună nouă, în creștere sau în descreștere, căci doar astfel poți stabili etapele unei caravane Acestea fiind zise, n-aș respecta adevărul dacă aș omite să spun că nu doar pentru plante ne era bun calendarul creștin, ci și pentru că el ne oferea nenumărate prilejuri de sărbători, lucru de care compatrioții mei nu se lipseau niciodată Nu ne mulțumeam să sărbătorim doar nașterea Profetului, sărbătoarea Muled, prin mari întreceri poetice în piețele publice și prin împărțirea de hrană nevoiașilor – ne aminteam la fel de bine de Nașterea lui Mesia pregătind feluri speciale de mâncare cu grâu, bob, năut și legume Iar dacă ziua de an nou musulman, Râs-es-Sana, era îndeosebi rezervată prezentărilor oficiale de urări la Alhambra, prima zi din anul creștin dădea ocazia unor festivități pe care copiii le așteptau cu mare nerăbdare: își puneau atunci măști și mergeau să bată la ușile celor bogați cântând cântece vesele, ceea ce le aducea grămăjoare de fructe uscate, mai puțin pentru a le mulțumi cât mai degrabă pentru a-i face să plece cu zarva lor cu tot; pe deasupra, era întâmpinat cu pompă începutul anului persan, Nayruz: în ajun se celebrau numeroase căsătorii, căci era o ocazie prielnică pentru fecunditate, se spunea, iar de-a lungul zilei se vindeau la toate colțurile de stradă jucării din lut ars sau din faianță lăcuită, care înfățișau cai sau girafe, în pofida interdicției religioase",
    "136": " Mai erau, firește, și principalele sărbători musulmane: Adha, Aid-ul cel mai mare, pentru care mulți locuitori ai Granadei se ruinau doar ca să procure o oaie pentru sacrificat sau ca să-și cumpere straie noi; Întreruperea Postului, când până și cei mai săraci făceau chiolhan cu nu mai puțin de zece feluri diferite de mâncare; Așura, zi consacrată pomenirii morților, dar în cursul căreia se făcea schimb de daruri somptuoase La toate aceste sărbători se adăugau Paștele, Assir, începutul toamnei, și mai cu seamă faimoasa sărbătoare de Mihrajan Pentru acest din urmă eveniment, exista datina de a se aprinde focuri mari din paie; se spunea în glumă că aceasta era noaptea cea mai scurtă a anului și că nu merita să stai atunci să dormi Zadarnic ai fi încercat, de altfel, să găsești fie și cel mai mic răgaz de odihnă, căci bande de tineri bântuiau orașul până în zori, cântând cât îi ținea gura; mai aveau, pe deasupra, și nesuferitul obicei de a stropi cu apă toate străzile, ceea ce le făcea să fie alunecoase trei zile la rând",
    "137": " Acestor derbedei li se alăturaseră, în anul acela, sute de soldați castilieni, care năpădiseră încă de dimineață numeroasele taverne deschise după căderea cetății, înainte de a se risipi prin diverse cartiere De aceea tatăl meu n-avea nici un chef să ia parte la distracții Doar văicărelile mele și cele ale surorii mele, cât și intervențiile Wardei și ale maică-mii l-au determinat să ne ia la plimbare, „fără a ieși din Albaicin“, a precizat el A așteptat așadar să asfințească soarele, întrucât ne aflam în luna postului, a înghițit la repezeală o supă de linte bine meritată – cât de greu e de ținut ramadanul când zilele sunt atât de lungi! –, apoi ne-a luat cu el spre poarta Steagurilor, unde se instalaseră cu acest prilej negustorii de gogoși fără umplutură, de smochine uscate și de băuturi răcoritoare pregătite cu zăpadă adusă cu catârii de pe înălțimile muntelui Cholair",
    "138": " Destinul ne chemase la întâlnire în strada Vechii Incinte Tata mergea în față, ținând-o pe Mariam cu o mână, iar cu cealaltă ținându-mă pe mine, schimbând câteva cuvinte cu fiecare vecin pe care-l întâlnea; mama era cu doi pași mai în urmă, urmată îndeaproape de Warda, când această țipă deodată: „Juan!“ și rămase nemișcată În dreapta noastră, un tânăr soldat cu mustață se oprise la rându-i, cu un chicotit de bețiv, încercând anevoie să o identifice pe femeia înfășurată în văluri care tocmai îl strigase Tata a simțit pe dată primejdia și a făcut un salt spre concubina sa, pe care a apucat-o zdravăn de cot spunând cu glas scăzut: — Să ne întoarcem acasă, Warda! În numele lui Issa Mesia, să ne întoarcem! Tonul lui era implorator, căci numitul Juan era înconjurat de alți patru militari castilieni în mod vizibil amețiți și înarmați la fel ca el, cu impunătoare halebarde; toți ceilalți trecători se dăduseră în lături, spre a asista la scenă fără să se amestece",
    "139": " Warda explică dintr-o suflare: — E fratele meu! Apoi îi zise tânărului care rămăsese fără grai: — Juan, eu sunt Esmeralda, sora ta! Rostind aceste cuvinte, și-a desprins brațul din pumnul încleștat al lui Mohamed și și-a ridicat ușor vălul Soldatul s-a apropiat, a ținut-o câteva clipe pe după umeri și a strâns-o apoi la piept Tata s-a făcut livid și a început să tremure Știa că era pe punctul de a o pierde pe Warda și, lucru încă și mai grav, fusese umilit în fața întregului cartier, jignit în bărbăția lui În ce mă privește, nu pricepeam desigur nimic din drama care se juca în fața ochilor mei de copil Îmi amintesc cu precizie doar de clipa în care soldatul s-a legat de mine Tocmai îi spusese Wardei că se cuvenea să-l însoțească spre a se întoarce în satul lor, pe care-l numea Alcantarilla",
    "140": " Ea s-a arătat dintr-odată șovăielnică Dacă își exprimase spontan bucuria de a-și regăsi fratele după cinci ani de robie, nu era în schimb prea sigură că dorea să părăsească locuința tatălui meu spre a se întoarce la părinți, ducând în brațe o fetiță pe care i-o făcuse un maur Cu siguranță nu avea să-și mai găsească vreun soț Nu era nefericită în casa lui Mohamed măsurătorul, care o hrănea, o îmbrăca și nu o neglija niciodată mai mult de două nopți la rând Și apoi, când cineva a trăit într-un oraș precum Granada, chiar și în vremuri de restriște, nu dorește să se întoarcă spre a se îngropa într-un sătuc din împrejurimile Murciei Ne puteam închipui că astea îi cam erau gândurile, când fratele ei o scutură, nerăbdător: — Copiii ăștia sunt ai tăi? Ea se rezemă de un zid, clătinându-se pe picioare, și îngăimă un „nu“, acoperit imediat de un „da“",
    "141": " La auzul acestor cuvinte, Juan țâșni spre mine și mă apucă de un braț Cum aș putea uita urletul pe care l-a scos atunci maică-mea? S-a aruncat asupra soldatului, zgâriindu-l, lovindu-l, în timp ce eu mă zbăteam la rându-mi cât puteam de tare Dar tânărul nu s-a lăsat înșelat S-a scuturat ușor, dându-mi drumul și aruncându-i soră-sii pe un ton de reproș: — Atunci doar fata e a ta? Ea n-a spus nimic, ceea ce pentru Juan era deja un răspuns suficient — O iei cu tine sau le-o lași? Tonul era acum atât de aspru, că nefericita s-a speriat — Liniștește-te, Juan, l-a implorat ea, nu vreau scandal Mâine îmi voi lua lucrurile și voi pleca spre Alcantarilla Numai că soldatul avea o altă părere — Ești sora mea și ai să mergi să-ți iei lucrurile chiar acum, ca să vii după mine! Încurajat de schimbarea de atitudine a Wardei, tatăl meu s-a apropiat și a spus: — Este soția mea! A spus-o în arabă, apoi într-o castiliană stâlcită",
    "142": " Juan l-a pălmuit zdravăn, expediindu-l în noroiul drumului Mama începuse văicăreala ca o bocitoare, în vreme ce Warda țipa: — Nu-i face rău! S-a purtat întotdeauna frumos cu mine! Este soțul meu Soldatul, care o înșfăcase pe soră-sa fără menajamente, șovăi o clipă înainte de a spune, brusc înmuiat: — În ce mă privește, erai roaba lui, însă acum nu-i mai aparții, căci orașul este în mâinile noastre Dacă îmi spui că e bărbatul tău, va putea să te păstreze, dar va trebui să se boteze imediat, iar preotul să vă binecuvânteze căsătoria Warda își întoarse atunci rugămințile spre tata: — Învoiește-te, Mohamed, altfel ne vor despărți! Se făcu tăcere Cineva din mulțime strigă: — Allah e mare! Tata, care era tot trântit pe jos, se ridică fără grabă, înaintă demn spre Warda și îi spuse cu voce nesigură: „Îți voi da straiele și fata!“, după care se îndreptă spre casă, trecând printr-un șir de oameni care încuviințau în șoaptă",
    "143": " — Voise să iasă cu fața curată în fața vecinilor, comentă mama cu detașare, dar se simțea micșorat și neputincios Apoi adăugă, străduindu-se să nu lase să se întrevadă nici o ironie: — Pentru tatăl tău, aceea a fost clipa în care Granada a căzut cu adevărat în mâinile inamicului \n* * * \nZile întregi, Mohamed a rămas abătut acasă, nemângâiat, refuzând să li se alăture prietenilor pentru mesele de întrerupere a postului, tradiționalele iftar; nimeni nu s-a supărat însă, căci pățania lui ajunsese să fie cunoscută de toți chiar din seara de Mihrajan, așa că vecinii veniră de mai multe ori să-i aducă, așa cum aduci unui bolnav, mâncărurile pe care nu le putuse gusta în casa acestora Salma se făcea mică-mică, neadresându-i-se decât pentru a-i răspunde la întrebări, împiedicându-mă și pe mine să-l stingheresc, ferindu-se să-i impună prezența ei, dar neîndepărtându-se niciodată, pentru ca el să nu fie silit să ceară de două ori același lucru",
    "144": " Dacă mama era îngrijorată, ea își păstra totuși cumpătul, căci era convinsă că timpul va vindeca durerea vărului ei Ceea ce o mâhnea era să-l vadă pe Mohamed atât de atașat de concubină și mai cu seamă faptul că acest atașament fusese etalat în felul ăsta dinaintea tuturor cumetrelor din Albaicin Când, adolescent fiind, am întrebat-o dacă nu era la urma urmei bucuroasă că rivala ei plecase, s-a apărat cu convingere: — O soție înțeleaptă caută să fie prima printre femeile bărbatului ei, căci e o amăgire să vrei să fii singura Și a mai adăugat, cu o veselie artificială: — Orice s-ar spune, a fi soție unică nu e mai plăcut decât să fii copil unic Muncești mai mult, te plictisești mai mult și suporți de una singură toanele și pretențiile bărbatului E adevărat că există gelozie, intrigi, certuri, dar măcar astea toate se petrec acasă, căci, de îndată ce soțul începe să-și caute bucuriile în exterior, e pierdut pentru toate femeile sale",
    "145": " Fără îndoială, ăsta era motivul pentru care Salma și-a pierdut capul atunci când, în ultima zi a ramadanului, Mohamed a sărit de la locul lui obișnuit și a ieșit din casă cu pas hotărât Nu a aflat decât două zile mai târziu că se dusese să-l vadă pe Hamed, numit și al-fakkak, bătrânul „dezrobitor“ din Granada, care avea, de mai bine de douăzeci de ani, sarcina grea, dar bănoasă, de a-i răscumpăra pe captivii musulmani de pe teritoriile creștine În ținutul al-Andalus au existat mereu persoane însărcinate să-i caute pe prizonieri și să obțină răscumpărarea lor Existau nu numai la noi, dar și la creștini, unii care-și luaseră de mult obiceiul de a numi un „alfaqueque mayor“, adesea un înalt personaj al statului, asistat de numeroși alți dezrobitori Cele care veneau să semnaleze disparițiile erau familiile captivilor: un militar căzut în mâinile dușmanului, un locuitor dintr-un oraș împresurat, o țărancă luată cu arcanul cu prilejul vreunei incursiuni",
    "146": " Numitul fakkak sau unul dintre reprezentanții lui își începea atunci cercetările, ducându-se pe teritoriul advers, uneori chiar în regiuni îndepărtate, deghizat în negustor sau bizuindu-se chiar pe adevărata sa calitate, pentru a da de urma persoanelor dispărute și a discuta suma răscumpărării Cum multe familii nu puteau plăti suma cerută, se organizau chete și nici o pomană nu era mai apreciată de credincioși decât cea care trebuia să slujească la răscumpărarea fidelilor deveniți robi Numeroși oameni cucernici se ruinau răscumpărând captivi pe care adesea nici măcar nu-i văzuseră vreodată, nesperând altă răsplată în afară de bunăvoința Celui-prea-Înalt În schimb, unii dezrobitori nu erau decât niște canalii care se foloseau de necazurile familiilor pentru a le stoarce puținii bani pe care acestea îi aveau Hamed nu era dintre aceștia; modesta lui locuință sta mărturie — M-a întâmpinat cu politețea rece a celor care primesc necontenit cereri, mi-a povestit tata, având în glas o reticență pe care anii nu i-o spulberaseră",
    "147": " M-a poftit să iau loc pe o pernă moale și, după ce m-a întrebat, așa cum se cuvine, de sănătate, m-a rugat să-i spun ce vânt mă aducea la el Când i-am spus, nu s-a putut împiedica să nu izbucnească într-un hohot de râs răsunător, care s-a isprăvit printr-o tuse prelungită Ofuscat, m-am sculat ca să plec, dar Hamed m-a ținut de mânecă „Sunt de vârsta tatălui tău, mi-a spus el; nu trebuie să te superi pe mine Nu lua râsul ăsta ca pe o ofensă, ia-l ca pe un omagiu adus nemaipomenitei tale cutezanțe Așadar, persoana pe care vrei s-o recuperezi nu e o musulmană, ci o creștină castiliană pe care ai îndrăznit s-o ții captivă în casa ta vreme de optsprezece luni după căderea Granadei, când cea dintâi hotărâre luată de învingători a fost eliberarea cu mare pompă a celor din urmă șapte sute de captivi creștini rămași în oraș",
    "148": "“ În chip de răspuns, am spus: „Da“ S-a uitat atent la mine, mi-a privit îndelung straiele și, socotindu-mă fără îndoială demn de respect, mi s-a adresat cu încetineală și bunăvoință: „Fiule, înțeleg bine că ții la femeia asta, iar dacă îmi spui că ai tratat-o întotdeauna cu considerație și că iubești fetița pe care ai avut-o de la ea, te cred cu dragă inimă Dar trebuie să-ți repeți acest lucru: nu toți sclavii erau tratați astfel, nici la noi, nici în Castilia Majoritatea lor își petreceau timpul cărând apă sau confecționând sandale, iar noaptea erau ținuți ca animalele, cu lanțuri la picioare sau la gât, în niște pivnițe dezgustătoare Mii de frați ai noștri au încă soarta asta și nimeni nu-și mai bate capul să-i scoată din robie Gândește-te la ei, fiule, și ajută-mă să mai răscumpăr vreo câțiva, mai degrabă decât să umbli după o himeră, căci, fii sigur de acest lucru, niciodată pe pământ andaluz un musulman nu va mai putea porunci unui creștin, nici măcar unei creștine",
    "149": " Și dacă te îndărătnicești să vrei s-o recuperezi pe femeia asta, va trebui să treci printr-o biserică“ Dădu drumul unei înjurături și își trecu palmele peste față, înainte de a continua: „Află-ți refugiul în Allah și roagă-L să-ți dăruiască răbdare și resemnare“ Cum mă sculam să plec, dezamăgit și furios, continuă tata, Hamed mi-a mai dat, pe un ton de confidență, un ultim sfat: „Există în orașul ăsta multe văduve de război, multe orfane copleșite de lipsuri, multe femei descumpănite Există astfel de femei, fără nici o îndoială, chiar și în propria ta familie Oare Cartea Sfântă nu le-a recomandat bărbaților în putere să le ia sub ocrotirea lor? Se cuvine ca la ceasul marilor nenorociri, cum e cea care s-a abătut asupra noastră, un musulman generos să-și ia două, trei sau chiar patru neveste, căci el face o faptă lăudabilă și folositoare comunității, sporindu-și totodată plăcerile",
    "150": " Mâine, e sărbătoare; gândește-te la toate cele care o vor întâmpina cu lacrimi“ L-am părăsit pe bătrânul fakkak fără să știu dacă Cerul sau Iadul mă îndrumase spre ușa lui Nici astăzi n-aș fi în stare s-o spun Căci Hamed avea să acționeze în cele din urmă cu atâta dibăcie, cu atâta devotament, cu atâta zel, încât viața tuturor alor mei avea să fie tulburată pentru mulți ani de atunci încolo \n\nANUL TRECERII MĂRII 899 de la hegira (12 octombrie 1493 1 octombrie 1494) — O patrie pierdută e precum trupul lipsit de viață al cuiva apropiat; înmormântați-o cu respect și credeți în viața veșnică Cuvintele lui Astaghfirullah răsunau în ritmul mătăniilor din chihlimbar pe care degetele lui slabe și cucernice le tot prefirau, neobosite În jurul predicatorului, patru chipuri bărboase și grave, printre care și cel al lui Mohamed, tatăl meu, patru chipuri prelungi peste care se așternea aceeași neliniște pe care șeicul o întărâta fără milă",
    "151": " — Plecați, porniți în pribegie, lăsați-L pe Dumnezeu să vă îndrume pașii, căci dacă veți accepta să trăiți într-o țară în care sunt batjocorite învățăturile Credinței, în care sunt aduse insulte în fiecare zi Cărții Sfinte și Profetului – rugăciunea și mântuirea să fie cu El! – veți arăta un chip degradant al islamului, despre care Cel-de-Sus vă va cere socoteală în ziua Judecății Stă scris în Carte că în ziua aceea îngerul morții vă va întreba: „Oare pământul lui Dumnezeu nu e destul de mare? Nu puteați să vă părăsiți țara spre a căuta refugiu altundeva?“ De acum, veți avea iadul drept locuință În acel an de încercări și de sfâșieri se termina răgazul de trei ani acordat granadinilor pentru a alege fie supunerea, fie pribegia Potrivit acordului de capitulare, mai aveam vreme până la începutul anului creștin 1495 ca să ne hotărâm, dar cum traversarea mării spre Maghreb se dovedea riscantă începând cu luna octombrie, era mai bine să plecăm primăvara sau, cel mai târziu, vara",
    "152": " Aceluia care voia să rămână îi fusese lipit cuvântul, aflat deja la ordinea zilei, care-l desemna pe musulmanul locuind pe teritoriu creștin: „subjugat“, „mudajjan“, cuvânt deformat de castilieni în „mudejar“ În ciuda acestei denumiri dezonorante, mulți granadini șovăiau Consfătuirea pe șoptite din patio-ul casei noastre din Albaicin – facă Domnul ca ea să ni se reîntoarcă! – era la fel ca mii de altele asemănătoare ținute în anul acela în oraș și dezbătând toate soarta comunității, ba uneori pe aceea a unui singur membru al acesteia Astaghfirullah era și el de față de fiecare dată când putea, cu vorbă arogantă, dar rostită cu glas scăzut, pentru a arăta limpede că se află pe teren inamic Dacă încă n-o pornise pe drumul bejeniei, se grăbea el să precizeze, era doar pentru a-i întoarce pe cei șovăielnici de la calea pierzaniei Șovăielnici erau destui printre cei prezenți, începând cu tatăl meu, care nu-și pierduse nădejdea de a da de urma Wardei și a fetiței ei, care își jurase să nu plece fără să le ia cu el, sub nasul și în ciuda tuturor soldaților Castiliei și Aragonului",
    "153": " Tot stăruind, vizită după vizită, obținuse din partea lui Hamed dezrobitorul făgăduiala de a face să ajungă un mesaj la concubina sa Mai izbutise de asemenea, cu ajutorul unei mari sume de bani, să dea o însărcinare asemănătoare unui neguțător genovez pe nume Bartolomeo, care se instalase de multă vreme la Granada și adunase avere din răscumpărarea captivilor De aceea nu voia să plece mai înainte de a fi cules roadele costisitoarelor lui demersuri Trista-i pățanie făcuse din el un alt om Insensibil la dezaprobarea generală, ca și la lacrimile Salmei, el afla în nenorocirea lui o pavăză împotriva nenorocirilor înconjurătoare Hamza bărbierul, vecinul nostru, avea alte motive de a rămâne Avea pământuri, cumpărate lot după lot în cei douăzeci de ani cât se îndeletnicise cu delicate și bănoase circumcizii, astfel că-și făgăduia să nu pribegească înainte de a fi revândut pe preț bun până la ultimul butuc de viță-de-vie; pentru asta, trebuia să aștepte, căci prea mulți doritori de plecare, grăbiți să se aștearnă la drum, își vindeau ogoarele pe mai nimic, iar cumpărătorii erau în avantaj",
    "154": " — Vreau să-i fac pe blestemații ăștia de rumi să plătească scump, cât mai scump, se justifica el Astaghfirullah, pe care Hamza îl admirase întotdeauna, voia să-l ferească de a se pomeni în stare de impuritate, tocmai el a cărui lamă purificase jumătate din băieții din Albaicin Un alt vecin al nostru, Saad, un grădinar bătrân de curând rămas orb, nu se simțea în stare să plece — Un copac bătrân nu-l mai poți planta din nou pe pământ străin, repeta el Om cucernic, umil, cu frică de Dumnezeu în tot ce făcea, venise ca să audă din gura șeicului ce anume recomandau în cazul lui teologii musulmani, ulema, cunoscători competenți ai Cuvântului sfânt și ai dreptei Tradiții — Hamza și Saad au sosit la noi la puțin timp după rugăciunea de la amiază, își amintea mama Mohamed i-a lăsat să intre, în timp ce eu mă retrăgeam cu tine la catul de sus",
    "155": " Aveau chipuri livide și zâmbete silite, la fel ca tata, care i-a așezat pe niște perne vechi într-un colț umbrit din patio, schimbând cu ei doar bâiguieli imperceptibile Șeicul și-a făcu apariția un ceas mai târziu și abia atunci m-a chemat Mohamed ca să pregătesc niște sirop rece Astaghfirullah era însoțit de Hamed, ale cărui legături cu stăpânul locului le cunoștea Bătrânul dezrobitor prinsese drag de sminteala tatei și, dacă îl vedea des de un an de zile, era nu atât pentru a-i da sfaturi, cât mai degrabă pentru a se afla în preajma cutezanței, tinereții și turbulentelor sale iubiri În ziua aceea totuși, vizita celui numit fakkak avea ceva solemn Redevenise dregătorul religios binecunoscut, ochii săi cu pleoape zbârcite cătau sever, vorbele sale erau rodul îndelungatei lui legături cu vitregia soartei — Toată viața mea m-am aflat în preajma captivilor care nu visau decât libertatea și nu pot pricepe cum un om liber și cu mintea întreagă poate alege de bună voie captivitatea",
    "156": " Cel dintâi care a răspuns a fost bătrânul Saad: — Dacă vom pleca cu toții, islamul va fi smuls pe veci din acest pământ, iar când vor veni turcii, din mila lui Dumnezeu, ca să-și încrucișeze săbiile cu rumii, noi nu vom mai fi aici ca să le dăm o mână de ajutor Glasul afectat al lui Astaghfirullah l-a făcut pe grădinar să tacă: — A rămâne într-o țară cucerită de necredincioși e oprit de religie, așa cum e oprit să consumi animale moarte, sânge, carne de porc, așa cum e oprit să săvârșești moarte de om Adăugă, lăsându-și mâna să apese pe umărul lui Saad: — Orice musulman care rămâne la Granada sporește numărul locuitorilor țării necredincioșilor și contribuie astfel la sporirea numărului dușmanilor lui Dumnezeu și ai Profetului său O lacrimă se scurse pe obrazul bătrânului, înainte de a se pierde, timidă, printre firele bărbii: — Sunt prea bătrân, prea bolnav, prea sărac pentru a mai putea să mă târăsc pe drumuri sau pentru a înfrunta marea",
    "157": " Oare n-a spus Profetul: faceți cele ce sunt lesnicioase pentru voi și nu umblați zadarnic după cele anevoioase? Hamed se lăsă înduioșat de soarta grădinarului și, cu riscul de a-l supăra pe șeic, rosti cu glas modulat un verset încurajator din surata1 femeilor: — „ân afară de neputincioși, bărbați, femei și copii, care nu au nici un mijloc și în fața cărora nu se deschide nici o cale, căci acelora se poate ca Dumnezeu să le dea izbăvirea, El este stăpânul izbăvirii, El este stăpânul iertării“ Saad se grăbi să continuie: — A spus adevărul, Allah cel Atotputernic Astaghfirullah nu a tăgăduit ceea ce era limpede: — Dumnezeu e bun, iar răbdarea Sa e nesfârșită El nu cere aceleași lucruri de la cei care pot și de la cei care nu pot Dacă dorești să-I dai ascultare plecând în pribegie, dar nu poți s-o faci, El va ști să citească în inima ta și te va judeca după intențiile tale",
    "158": " Nu te va condamna la muncile iadului, însă iadul tău ar putea să se găsească pe acest pământ și în această țară Iadul tău va fi umilința de zi cu zi pentru tine și pentru femeile din familia ta Punându-și deodată palmele pe pământul cald, se întoarse cu tot corpul spre tatăl meu, apoi spre bărbier, privindu-i fix: — Și tu, Mohamed? Și tu, Hamza? Și voi sunteți săraci și infirmi? Nu sunteți oameni de vază, persoane bine văzute de întreaga comunitate? Ce scuză aveți că să nu dați ascultare preceptelor islamului? Să nu vă așteptați la nici o iertare, la nici o înțelegere dacă veți urma drumul lui Yahya renegatul, căci Cel-de-Sus est pretențios față de cei pe care i-a copleșit cu binefacerile Sale Cei doi bărbați se jurară, nu fără mare stinghereală, că nu aveau deloc de gând să rămână la nesfârșit într-o țară necredincioasă, dar că voiau doar să pună un pic de ordine în treburile personale spre a pleca la drum în condiții bune",
    "159": " — Vai de cel ce se grăbește să vândă raiul în schimbul unor bunuri pe pământ! exclamă Astaghfirullah, în timp ce dezrobitorul, dornic să nu-l repeadă pe Mohamed, pe care-l știa încordat și în stare de gesturi nebunești, se adresa recalcitranților pe un ton patern: — De când a căzut în mâinile necredincioșilor, orașul ăsta a ajuns pentru noi un loc al infamiei E o temniță, iar poarta ei stă gata să se închidă încet-încet Cum să nu profitați de această ultimă șansă pentru a scăpa? Nici imprecațiile predicatorului, nici dojenile dezrobitorului nu l-au putut hotărî pe tata să-și părăsească orașul A doua zi după întâlnirea asta, se ducea la Hamed ca să-i ceară vești de la iubita lui Salma suferea în tăcere, punându-și nădejdea în plecarea în exil — Trăiam deja, spunea ea, primele călduri ale verii, însă hoinarii se răriseră prin grădinile Granadei, iar florile nu mai aveau strălucire",
    "160": " Cele mai frumoase case din oraș se goliseră, prăvăliile din suk rămăseseră fără tejghele, vacarmul de pe străzi se stinsese, până și în cartierele sărace În piețele publice, soldații castilieni nu mai treceau decât pe lângă cerșetori, căci toți musulmanii grijulii cu onorabilitatea lor, dacă nu plecaseră, se rușinau să se arate privirilor Și ea mai adăugă, cu o voce covârșită de tristețe: — Atunci când nu asculți de voia Celui-de-Sus, e mai bine s-o faci pe ascuns, căci a te împăuna cu păcatul tău înseamnă a păcătui de două ori Îi repeta necontenit tatălui meu acest lucru, fără a izbuti să-l clintească — Singurii ochi care se uită după mine pe străzile Granadei sunt aceia ai oamenilor care n-au plecat Ce învinuiri ar cuteza ei să-mi aducă? De altfel, ne asigura el, dorința lui cea mai scumpă era să se îndepărteze de acest oraș în care onoarea sa de bărbat fusese călcată în picioare; numai că nu avea să fugă precum un șacal",
    "161": " Avea să plece cu capul sus și cu căutătura semeață Curând a sosit luna dhul-qaada, penultima lună a anului, și a venit rândul lui Hamza s-o pornească la drum: sâcâit de bătrâna lui mamă, moașa, care-l bătea la cap cu văicărelile ei, acuzându-l că vrea să-i tragă pe toți ai săi spre Gheena, a plecat fără să-și mai vândă pământurile, făgăduindu-și să se întoarcă singur câteva luni mai târziu spre a găsi un cumpărător Și pentru Astaghfirullah sunase ceasul pribegiei Nu a luat cu sine nici aur, nici veșminte de preț, doar un Coran și merinde pentru drum — A sosit apoi luna dhul-hijja, cerul s-a acoperit de nori, iar nopțile au devenit mai răcoroase Tatăl tău încă se îndărătnicea, petrecându-și zilele între dezrobitor și genovez, întorcându-se seara abătut sau iritat, preocupat sau senin, dar fără să scoată o vorbă în legătură cu plecarea",
    "162": " Apoi, dintr-odată, când erau mai puțin de două săptămâni până la Anul Nou, a fost cuprins de o febrilitate derutantă: voia să plece imediat, trebuia să ajungă la Almeria până în trei zile De ce la Almeria? Nu existau porturi mai apropiate, ca de pildă Adra, din care se îmbarcase Boabdil, sau La Rabita, sau Salobreña, sau Almuñecar? Nu, trebuia să fie musai Almeria și trebuia să se afle acolo până în trei zile În ajunul plecării, Hamed a venit să ne ureze drum bun și am priceput că nu era străin de exaltarea lui Mohamed L-am întrebat dacă pleca și el în pribegie „Nu, mi-a răspuns el zâmbind, eu nu voi pleca decât după ce va fi eliberat și ultimul captiv musulman“ Salma a stăruit: — Riști să rămâi mult și bine într-o țară necredincioasă! Dezrobitorul avu un zâmbet enigmatic, dar nu lipsit de melancolie: — Trebuie uneori să nu te supui Celui-de-Sus pentru a-L asculta mai bine, mormăi el, ca și cum vorbea cu sine însuși, sau poate direct cu Ziditorul lui",
    "163": " Am plecat a doua zi înainte de rugăciunea din zori, tata călare, mama și cu mine pe spatele unei catârce, bagajele noastre fiind înghesuite pe alte cinci animale Spre poarta dinspre Najd, în sudul orașului, ne-am alăturat altor câtorva zeci de călători, cu care am străbătut drumul împreună, pentru o mai mare siguranță Bandiții erau numeroși în preajma orașului și în trecătorile munților, toată lumea știind că bogății considerabile erau neîncetat cărate spre coastă \n* * * \nÎn ochii mei de copil, extrema zăpăceală care domnea în portul Almeria a lăsat o amintire de neșters Mulți oameni se hotărâseră, la fel ca și noi, să plece în ultima clipă și erau zoriți să ia cu asalt până și cea mai mică barcă Ici-colo, câțiva soldați castilieni se străduiau să-i potolească, printr-un urlet amenințător, pe cei ce provocau îmbulzeală; alții verificau cu priviri lacome conținutul vreunui cufăr",
    "164": " Se convenise ca expatriații să-și poată lua cu ei toate bunurile, fără nici o restricție, însă nu era uneori lipsit de folos să lase o monedă de aur în mâna vreunui ofițer mai stăruitor Pe plajă, negustoriile se desfășurau din plin, iar proprietarii ambarcațiunilor erau necontenit mustrați amintindu-li-se soarta pe care Dumnezeu le-o rezervă celor ce profită de pe urma nefericirilor musulmanilor; aparent fără rezultat, deoarece tarifele pentru traversarea mării continuau să crească din oră în oră Momeala câștigului adoarme conștiințele, iar momentele când oamenii își pierd cumpătul sunt puțin propice mărinimiei Resemnați, oamenii își dezlegau baierile pungii, făcând semn familiei să se grăbească Odată ajunși la bord, se străduiau să-și ferească nevestele și fiicele de promiscuități prea mari, lucru din cale afară de anevoios când se îngrămădeau câte trei sute de persoane pe o tartană care nu dusese niciodată mai mult de o sută",
    "165": " Tatăl meu a refuzat, încă de la sosire, să se amestece cu mulțimea De sus de pe cal, și-a plimbat agale privirea jur-împrejurul portului, îndreptându-se apoi spre o căsuță mică din lemn, de pe pragul căreia un om bine îmbrăcat l-a primit cu amabilitate L-am urmat de la distanță; ne-a făcut semn să ne apropiem Câteva clipe mai târziu, eram confortabil așezați peste bagaje într-o tartană goală, la care am ajuns trecând pe o pasarelă care a fost scoasă în urma noastră Omul, care nu era altul decât fratele lui Hamed, conducea vama din Almeria, sarcină pe care castilienii încă nu i-o retrăseseră Vasul îi aparținea și nu avea să se umple de pasageri decât a doua zi Mama mi-a dat, la fel ca și tatei, o bucată de ghimbir că să mestecăm spre a nu avea rău de mare, ea însăși luând o bucată zdravănă",
    "166": " Curând se făcu seară și ne-am lăsat cuprinși de somn, nu înainte de a fi mâncat niște perișoare din carne pe care ni le trimisese gazda noastră Încă din zori am fost treziți de țipete și de înghesuială Zeci de oameni care vociferau, femei înfășurate în văluri albe sau negre, copii scâncind sau năuciți luau cu toții cu asalt tartana noastră A trebuit să ne ținem încleștați de bagaje ca să nu fim dați la o parte Sau chiar azvârliți peste bord Când vasul a început să se îndepărteze de coastă, mama m-a strâns cu putere la piept În jurul nostru, femei, bătrâni se rugau, se tânguiau, glasurile lor abia fiind acoperite de zgomotele mării Doar tata a rămas senin în ziua aceea de plecare în pribegie, iar pe buzele lui, Salma a putut chiar citi, de-a lungul întregii traversări, un zâmbet straniu",
    "167": " Căci se pricepuse să-și rostuiască, în chiar miezul derutei, un minuscul câmp al victoriei \n\nII \nCartea de la Fès \nAveam vârsta ta, fiule, și niciodată n-am mai revăzut Granada Dumnezeu n-a vrut ca soarta mea să fie scrisă toată într-o singură carte, ci să se desfășoare, val după val, în ritmul mărilor La fiecare traversare, m-a ușurat de un viitor pentru a-mi dărui un altul; pe fiecare nou țărm, a legat de numele meu numele unei patrii părăsite De la Almeria la Melilla, timp de o zi și o noapte, existența mea a fost dată peste cap Marea era îngăduitoare totuși, iar vântul era potolit; însă furtuna creștea în inima alor mei Hamed dezrobitorul aranjase bine lucrurile, Dumnezeu să-l ierte Când coasta Andaluziei n-a rămas în urma noastră decât ca o dâră subțire de remușcare, o femeie a dat fuga spre colțul nostru de pe tartană, trecând cu ușurință peste bagaje și călători",
    "168": " Mersul ei vesel nu se potrivea cu îmbrăcămintea făcută din văluri atât de întunecate, atât de groase, încât ne-ar fi fost tuturor greu s-o recunoaștem dacă Mariam n-ar fi fost în brațele ei Singurele strigăte de bucurie au fost ale mele și ale surorii mele Mohamed și Warda erau încremeniți de emoție, la fel ca sutele de priviri ațintite asupra lor Cât despe Salma, m-a strâns ceva mai puternic la piept După felul cum respira, după suspinele care-i scăpau, am înțeles că suferea Lacrimile îi curgeau desigur la adăpostul vălului, și nu fără motiv, deoarece patima neînfrânată a tatălui meu avea să ne ducă foarte curând pe toți la marginea decăderii Mohamed măsurătorul, atât de senin, iar dintr-odată atât de neîmblânzit! S-a întâmplat ca eu să-l pierd când eram copilandru, pentru a-l redescoperi când eram în floarea vârstei, dar când el nu mai era acolo",
    "169": " Și a trebuit să aștept apariția primelor fire de păr alb, a primelor păreri de rău, până să mă conving că orice bărbat, inclusiv tatăl meu, avea dreptul de a se înșela asupra drumului în viață dacă el considera că-și caută fericirea De atunci, au început să-mi fie dragi rătăcirile lui, așa cum nădăjduiesc că și tu, fiule, le vei îndrăgi pe ale mele Îți doresc chiar ca, la rândul tău, să rătăcești uneori drumul Și îți mai doresc să iubești, la fel ca el, până la tiranie, și să rămâi multă vreme deschis nobilelor ispite ale vieții \n\nANUL HANURILOR 900 de la hegira (2 octombrie 1494 20 septembrie 1495) \nÎnainte de Fès, nu mai pusesem niciodată piciorul într-un oraș, nu mai văzusem nicicând forfota grăbită a străzilor, nu mai simțisem vreodată pe obraz suflul acela puternic precum vântul dinspre larg, împovărat însă de strigăte și de mirosuri",
    "170": " Firește, m-am născut la Granada, maiestuoasa capitală a regatului Andaluziei, numai că veacul ajunsese de acum departe, iar eu am cunoscut-o când ea era pe moarte, golită de oamenii și de sufletul ei, umilită, stinsă; când ne-am părăsit cartierul Albaicin, el nu mai era pentru ai mei decât un soi de baracă mare, ostilă și dărăpănată Fès era altceva, iar eu am avut la dispozițe întreaga tinerețe ca s-o aflu De la prima noastră întâlnire, în anul acela, nu mi-au rămas decât amintiri încețoșate Mă apropiasem de cetate călare pe catârcă, jalnic cuceritor pe jumătate adormit, sprijinit cu o mână fermă de tata, căci toate drumurile erau în pantă, uneori atât de abruptă încât animalul nu mai putea înainta decât cu pas nesigur și șovăielnic La fiecare zdruncinătură mă îndreptam de șale, după care ațipeam din nou Deodată a răsunat vocea tatei: — Hassan, trezește-te dacă vrei să-ți vezi orașul! Ieșind din toropeală, mi-am dat seama că micul nostru convoi ajunsese deja la picioarele unei incinte de culoarea nisipului, înaltă și masivă, crenelată cu nenumărate merloane ascuțite și amenințătoare",
    "171": " O monedă strecurată în palma vameșului ne-a lăsat să trecem pe sub o poartă Eram în interiorul zidurilor — Privește, insista Mohamed Jur-împrejurul orașului Fès se înșiruiau cât vezi cu ochii dealuri presărate cu nenumărate case din cărămidă și din piatră, adesea împodobite, la fel ca la Granada, cu plăci de faianță — Acolo, pe câmpia străbătută de ued1, este inima orașului La stânga, malul Andaluzilor, întemeiat cu secole în urmă de pribegi din Córdoba; la dreapta, malul celor din Kairouan, având în mijloc moscheea și școala Karauiyinilor, clădirea aceea mare cu olane verzi, unde, cu voia Domnului, vei primi învățătura înțelepților ulema N-am ascultat decât în treacăt aceste savante explicații, căci ceea ce mi-a atras îndeosebi privirea a fost spectacolul acoperișurilor: în după-amiaza aceea de toamnă, lumina soarelui era îmblânzită de nori groși și pretutindeni mii de orășeni stăteau așezați ca pe niște terase, la taclale, strigând, bând sau râzând, glasurile lor toate topindu-se într-un imens vacarm",
    "172": " În jurul lor, atârnate sau expuse, straie de oameni bogați sau sărmani fremătau la orice adiere, precum pânzele unei singure nave O zarvă amețitoare, un vas care navighează din furtună în furtună și care, uneori, naufragiază, oare nu acesta este chipul unui oraș? În adolescența mea, mi s-a întâmplat ades să-mi petrec zile întregi în fața acestui peisaj, pierdut în nesfârșite visări Ziua intrării mele în Fès n-a fost decât o încântare trecătoare Drumul de la Melilla mă istovise și de-abia așteptam să ajungem acasă la Khâli Nu aveam, firește, nici o amintire despre unchiul meu, emigrat în Berberia1 când eu aveam abia un an, și nici despre bunica mea, plecată o dată cu el, fiul ei mai mare Eram sigur însă că primirea lor călduroasă ne va face să dăm uitării necazurile călătoriei Călduroasă a fost, într-adevăr, față de Salma și față de mine",
    "173": " În timp ce ea se pierdea cu totul, trup și lucruri, sub vălurile ample ale mamei sale, eu m-am pomenit în brațele lui Khâli, care m-a privit îndelung, fără să scoată o vorbă, înainte de a pune pe fruntea mea cea mai afectuoasă sărutare — Te iubește așa cum orice bărbat îl iubește pe fiul surorii lui, îmi spunea mama; pe deasupra, cum n-are decât fete, te consideră ca pe propriul său fiu Avea să mi-o dovedească în nenumărate rânduri În ziua aceea însă, solicitudinea sa mi-a fost nefastă Abia după ce m-a lăsat jos, Khâli s-a întors spre Mohamed — Te așteptam de mult, i-a lansat el pe un ton în care se ghicea reproșul, deoarece nimeni nu ignora stingheritoarea idilă care întârziase pribegia măsurătorului Cei doi bărbați s-au îmbrățișat totuși Apoi unchiul meu s-a întors pentru prima oară înspre Warda, care stătea deoparte",
    "174": " Privirea lui a fost pe punctul să zăbovească asupra ei, dar a lunecat iute în depărtare Alesese să n-o vadă Nu era binevenită în casa lui Nici Mariam, o încântătoare fetiță bucălată și zâmbitoare, n-a avut parte de vreo mângâiere — Mă temeam de primirea asta și de aceea nu m-am bucurat când Warda a apărut pe vas, mi-a explicat mai târziu mama Am suportat mereu în tăcere abaterile lui Mohamed Purtarea lui mă umilise în ochii tuturor vecinilor și întreaga Granadă ajunsese să-și bată joc de nesăbuințele lui Cu toate astea, îmi spuneam necontenit: „Salma, ești soția lui și îi datorezi ascultare; într-o bună zi, când se va sătura, se va întoarce la tine!“ Până atunci, mă resemnasem să-mi plec răbdătoare capul Dar fratele meu, atât de mândru, atât de semeț, nu putea proceda la fel Fără îndoială că ar fi dat uitării trecutul dacă am fi sosit doar noi trei",
    "175": " Dar, dacă ar fi primit-o sub acoperișul său pe rumiyya despre care toată lumea zicea că-i făcuse vrăji cumnatului său, ar fi însemnat să devină batjocura pribegilor din Granada, care sunt vreo șase mii numai la Fès și care îl cunosc cu toții și îi poartă respect În afară de mine, care eram copleșit cu atenții și visam deja la dulciuri scăldate în miere, toți ai mei își țineau răsuflarea — Era ca și cum am fi asistat la o ceremonie pe care un djinn rău ar fi preschimbat-o din nuntă în înmormântare, mi-a spus Mohamed L-am privit întotdeauna pe unchiul tău ca pe un frate și îmi venea să-i strig că Warda fugise din satul ei ca să vină după mine, punându-și viața în primejdie, că părăsise țara rumilor ca să vină printre noi, că nu mai aveam dreptul s-o considerăm o captivă, că nu mai aveam nici măcar dreptul s-o numim rumiyya",
    "176": " Dar nici un sunet nu ieșea din gâtlejul meu Nu-mi rămânea decât să mă întorc și să ies, într-o tăcere de cimitir Salma îl urmă fără o clipă de șovăială, deși era gata să leșine Era, dintre toți, cea mai lovită, mai mult chiar decât Warda Concubina fusese, firește, umilită Dar avea măcar consolarea de a ști că de acum Mohamed nu mai putea s-o părăsească niciodată fără a pierde orice urmă de considerație; și, în timp ce ea tremura în colțul ei, se mângâia cu gândul că fusese victima unei nedreptăți Un sentiment care poate răni, dar care pune și balsam pe rană, un sentiment care uneori poate ucide, dar care, mult mai des, dă femeilor puternice motive de a trăi și de a se bate Salma nu avea nimic din toate astea — Eram zdrobită de soartă, pentru mine venise ziua Judecății, eram pe punctul de a-l pierde pe tatăl tău, după ce îmi pierdusem orașul în care m-am născut și casa în care am adus pe lume un copil",
    "177": " \n* * * \nAm urcat iarăși pe catâri fără să știm în ce direcție s-o luăm Mohamed bombănea, izbind cu pumnul în greabănul animalului: — Pe țărâna care acoperă rămășițele tatălui meu și ale strămoșilor mei, dacă mi-ar fi spus cineva că voi fi astfel primit în regatul Fès, n-aș fi părăsit niciodată Granada! Vorbele lui ne șfichiuiau auzul înspăimântat: — Am plecat, mi-am abandonat casa și pământurile, am cutreierat munții și marea ca să nu dăm decât peste uși închise, bandiți pe drumuri și spaima de epidemii! E adevărat că de la sosirea noastră pe pământul Africii, nenorociri și pocinoage se înverșunaseră necontenit asupra noastră Și asta, încă din clipa când tartana care ne ducea acostase în portul Melilla Credeam că vom ajunge într-un mic port islamic unde mâini liniștitoare se vor așeza pe umerii noștri ca să șteargă oboseala bătrânilor și lacrimile celor șubrezi",
    "178": " Însă pe chei ne asaltaseră doar întrebări pline de curiozitate gâfâită: „E adevărat că vin castilienii? Le-ați văzut galioanele?“ Pentru cei care ne iscodeau astfel, nu era nicidecum vorba de a pregăti apărarea portului, ci de a nu zăbovi în debandadă Văzând că noi, refugiații, eram cei nevoiți să împărțim vorbe de mângâiere, eram și mai zoriți să punem un munte și un deșert drept distanță între noi și țărmul acela, care se oferea cu brațele larg deschise năvălitorilor Un bărbat s-a înfățișat înaintea noastră Era catârgiu, zicea el, și trebuia să plece fără zăbavă spre Fès Dacă voiam, ne putea oferi serviciile sale în schimbul unei sume neînsemnate, câteva zeci de dirhami din argint Dornic să părăsească Melilla înainte de căderea nopții și momit fără îndoială de preț, Mohamed a acceptat fără să se mai târguiască I-a cerut totuși catârgiului s-o ia pe drumul de coastă până la Bedis înainte de a se îndrepta înspre sud către Fès; omul avea însă o idee mai bună, și anume s-o ia pe o scurtătură care avea să ne facă să câștigăm, se jura el, două zile mari și late",
    "179": " O lua pe acolo în fiecare lună, știa și cea mai măruntă neregularitate a drumului la fel de bine cum cunoștea spatele catârcii sale Atât de bine s-a priceput să-și înfățișeze argumentele încât, la jumătate de ceas de când debarcaserăm, ne aflam deja pe drum, tata și cu mine pe un animal, mama pe un altul, cu grosul bagajelor, iar Warda și cu Mariam pe un al treilea, catârgiul mergând pe jos alături de noi, împreună cu fiul lui, o detestabilă secătură de vreo doisprezece ani, desculț, cu degete murdare și privire piezișă Nici nu străbătuserăm bine trei mile când doi călăreți înfășurați în văluri albastre năvăliră în fața noastră, ținând în mâini pumnale cu tăiș curbat Ca și cum n-ar fi așteptat decât un semnal, catârgiul și fiul lui o porniră tiptil, dar repejor, pe coastă la vale Bandiții se apropiară Văzând că aveau de-a face cu un singur bărbat care trebuia să ocrotească două femei și doi copii, și simțindu-se astfel încrezători, începură să pipăie cu mâini experte încărcătura catârilor",
    "180": " Primul trofeu a fost o casetă încrustată cu sidef în care Salma își rânduise imprudentă toate podoabele Începură apoi să scoată una după alta superbe rochii din mătase și un așternut de noapte brodat, care făcuse parte din trusoul mamei mele Ducându-se apoi spre Warda, unul dintre bandiți îi porunci: — Saltă-te! Cum ea rămăsese fără grai, banditul veni spre Mahomed și îi puse vârful pumnalului în gât Îngrozită, concubina se scutură și dădu din mâini ca o marionetă dezarticulată, dar fără să se desprindă de sol Nepricepând latura tragică a situației, am izbucnit într-un sănătos hohot de râs, pe care tata mi l-a înghețat pe buze dintr-o singură ridicare de sprânceană Răufăcătorul zbiera: — Sări mai sus! Warda sări în sus cât putu mai bine și un clinchet ușor de monezi se făcu atunci auzit — Dă-mi-le pe toate! Băgând mâna pe sub rochie, ea dădu la iveală o modestă pungă pe care o aruncă pe jos, cu un gest disprețuitor",
    "181": " Banditul o ridică fără să se formalizeze și se întoarse spre maică-mea: — Acum e rândul tău În clipa aceea, răsună în depărtare chemarea muezinului din sat Tata ridică ochii spre soare, care părea înfipt în mijlocul cerului, și, cu o mână iute, luă de la oblâncul calului covorașul de rugăciune pe care-l întinse pe nisip, apoi, căzând în genunchi cu fața spre Mecca, porni să recite cu glas tare rugăciunea de la amiază Toate astea s-au petrecut cât ai clipi din ochi și cu un aer atât de firesc, încât bandiții rămaseră descumpăniți În vreme ce se consultau din priviri, un praf gros țâșni de pe drum, ca prin minune, la mai puțin de o milă în fața noastră Răufăcătorii abia avură vreme să încalece pe cai, luând-o la sănătoasa cât putură de repede în partea opusă Eram salvați, mama nu fusese nevoită să facă ce i se ceruse",
    "182": " — Dacă aș fi făcut-o, nu un clinchet s-ar fi auzit, ci o adevărată salvă de zornăieli, căci tatăl tău îmi dăduse să port sute de dinari, îngrămădiți în zece pungi pântecoase, pe care le agățasem în jurul șoldurilor, convinsă fiind că nici un bărbat n-ar cuteza să scotocească atât de departe Când trecătorii providențiali ajunseră în dreptul nostru, am văzut că era vorba de un detașament de soldați Mohamed se grăbi să le povestească în amănunt urzeala căreia îi căzuserăm victime Tocmai, explică atunci comandantul lor zâmbind, el și oamenii lui aveau misiunea de a patrula pe acel drum, infestat de briganzi de când andaluzii debarcau, corăbii întregi, la Melilla De obicei, adăugă el pe tonul cel mai banal, călătorii se trezesc cu beregata tăiată, iar catârgiul vine să-și ia înapoi animalele și partea de pradă ca i-a fost lăsată Potrivit ofițerului, mulți granadini sosiți la Fès sau la Tlemcen avuseseră parte de astfel de pățanii",
    "183": " În schimb, pribegii care aleseseră să meargă la Tunis, la Tetuan, Salé sau Mitidja din Alger nu fuseseră supărați cu nimic — Întoarceți-vă în port, ne sfătui el, și așteptați De îndată ce se va forma o caravană de neguțători, plecați alături de ei Caravana va fi în mod obligatoriu însoțită de paznici și veți fi în siguranță Cum mama îl întreba dacă mai avea vreo șansă să dea de urmele prețioasei ei casete, el răspunse, ca un om înțelept, printr-un verset din Coran: — Se poate să urăști un lucru, iar acel lucru să se vădească a fi folositor pentru tine; se poate să te bucuri de un lucru, iar acel lucru să-ți aducă nenorocirea; căci singur Dumnezeu știe, iar tu nu știi nimic După care veni cu explicația: — Catârii pe care cei ce v-au tăiat calea au fost siliți să vi-i lase vouă vă vor fi mai de folos decât podoabele de preț; ei vă vor duce cu toate bagajele voastre și nu vor atrage hoții",
    "184": " Am urmat întocmai sfaturile acelui om și astfel, după zece zile, am ajuns la destinație, istoviți, dar teferi Ca să constatăm că rudele noastre refuzau să ne găzduiască \n* * * \n\nTrebuia să găsim acum un acoperiș pentru a ne adăposti, ceea ce nu era lucru ușor de când pribegii andaluzi, sosiți la Fès în valuri succesive, se înstăpâniseră peste toate casele disponibile Când debarcase Boabdil, cu trei ani mai înainte, era însoțit, zice-se, de șapte sute de persoane, care-și aveau acum un cartier al lor unde viața era rânduită tot după moda de la Alhambra, dar fără fala de acolo De obicei, noii sosiți descindeau pentru o vreme la rudele lor cele mai apropiate, ceea ce am fi făcut cu siguranță și noi dacă am fi fost fără Warda Dar, așa cum se înfățișau lucrurile, nu se mai punea problema de a petrece nici măcar o singură noapte în casa lui Khâli, unde tatăl meu socotise, pe bună dreptate, că fusese umilit",
    "185": " Rămâneau hanurile, numite fonduk Există nu mai puțin de două sute de astfel de hanuri la Fès, majoritatea foarte curate, înzestrate fiecare cu fântână și cu latrine străbătute de o apă curgătoare cu debit puternic, astfel că murdăriile erau constant cărate spre râu și împrăștiate prin mii de canale afluente Unele hanuri au peste o sută douăzeci de camere, spațioase și dând toate spre coridoare Încăperile sunt închiriate complet goale, fără un pat măcar, hangiul procurându-le clienților doar o pătură și o rogojină pentru a dormi, și lăsând în grija lor să-și cumpere singuri de mâncare spre a o da la gătit la bucătărie Mulți se mulțumesc cu acest aranjament, căci hanurile nu sunt doar locuri de petrecut nopțile pentru călători, ci și locuințe pentru unii văduvi din Fès, care n-au familie și nici bani ca să-și plătească o casă și slugi, persoane care se chivernisesc uneori câte două într-o cameră spre a împărți chiria și treburile zilnice, și spre a-și ține de urât în nefericirea lor",
    "186": " Trebuia să ne instalăm și noi în același mod pentru câteva zile, până aveam să ne găsim o locuință mai decentă Însă nu vecinătatea acelor nefericiți era lucrul care îl preocupa pe tata, ci faptul că ne aflam în preajma unor oameni de o calitate cu totul îndoielnică Dat fiind că vizitase orașul Fès când era foarte tânăr, își aducea încă aminte de reputația anumitor hanuri, atât de detestabilă încât nici un târgoveț cinstit n-ar fi vrut să le treacă pragul și nici să adreseze un cuvânt vreunuia dintre patronii lor, locuite fiind de cei numiți al-hiwa Așa cum am scris în Descrierea Africii, al cărei manuscris a rămas la Roma, aceștia sunt bărbați permanent îmbrăcați în femei, fardați și purtând podoabe, care își rad barba, vorbesc cu glas ascuțit și torc lână în timpul zilei Oamenii din Fès nu-i văd decât cu prilejul funeraliilor, căci există datina ca ei să fie angajați alături de bocitoare spre a spori jalea",
    "187": " E bine de știut că fiecare dintre aceste ființe are un concubin și că se comportă față de el întocmai ca o soție cu soțul ei Să ne călăuzească Cel-de-Sus pașii departe de căile piezișe! Mult mai primejdioși sunt tâlharii care mișună în asemenea hanuri Ucigași, briganzi, contrabandiști, proxeneți, purtători ai tuturor viciilor se simt aici în siguranță, ca pe un tărâm din afara regatului, organizând nestingheriți negoțul cu vin, fumatul de cânepă și prostituția, înhăitându-se unii cu alții pentru a-și săvârși nelegiuirile Multă vreme m-am întrebat pentru ce poliția din Fès, atât de promptă în a sancționa lăcomia unui comerciant și foamea unui șterpelitor de pâine, nu intervenea niciodată în acele locuri pentru a-i înșfăca pe pungași, punând astfel capăt unor fapte care displac și lui Dumnezeu și oamenilor N-am avut nevoie de prea mulți ani pentru a afla răspunsul: de fiecare dată când armata sultanului pleca la luptă, hanurile astea erau obligate să-i furnizeze gratis tot personalul trebuincios bucătăriei soldaților",
    "188": " În schimbul acestei participării la efortul militar, suveranul le dădea voie să facă ce voiau E adevărat că, în orice război, ordinea și dezordinea sunt complice Ca să fim siguri că nu ne vom pomeni într-unul dintre acele locuri rău famate, trebuia să căutăm un han în preajma moscheii Karauiyinilor Acolo poposesc neguțătorii bogați aflați în trecere Deși prețul camerelor este mai ridicat decât în alte părți, aceste locuri nu sunt niciodată goale; clienții le năpădesc cu caravane întregi În seara sosirii noastre, am avut parte de mult noroc din moment ce am reușit să găsim o locuință într-un asemenea stabiliment, ținut de un pribeag din Granada Acesta a trimis pe unul dintre robii săi să ne cumpere de la Piața Fumului peștișori prăjiți, colțunași cu carne, măsline și câțiva ciorchini de struguri Iar pe pragul ușii ne-a pus și un vas cu apă proaspătă pentru noapte",
    "189": " În loc de câteva zile, am rămas aproape șase săptămâni în acel han, până când hangiul însuși ne-a găsit, nu departe de piața de flori, într-o fundătură, o casă îngustă, jumătate din ce aveam la Granada, a cărei ușă de intrare era joasă și oarecum sordidă, cu atât mai mult cu cât nu puteai ajunge până acolo fără să lipăi printr-o băltoacă de noroi Când ne-a propus casa asta, el ne-a explicat că era locuită de un negustor andaluz care se hotărâse să meargă să se așeze în Cetatea cea Mare a Constantinopolului, spre a-și desfășura acolo activitatea Realitatea era însă foarte diferită, după cum aveau să se grăbească vecinii să ne aducă la cunoștință: predecesorul nostru, veșnic bolnav la pat, neînstare să se ocupe de negoț și neavând parte în cei trei ani petrecuți la Fès nici măcar de o singură zi de bucurie, se întorsese pur și simplu la Granada",
    "190": " Doi dintre copiii lui pieriseră de ciumă, iar fiul cel mare căpătase, zice-se, o boală rușinoasă, cea numită „boala coșurilor“ La sosirea noastră, întregul Fès trăia cu spaima acestui rău; boala se răspândea atât de iute, că nici un om nu părea să-i poată scăpa La început, erau izolate persoanele atinse de boală în locuințe separate, ca leproșii, însă foarte curând numărul lor a ajuns atât de mare, că oamenii s-au văzut nevoiți să le aducă înapoi în sânul familiei Orașul întreg devenea un imens cartier bântuit de boală, nici un leac nedovedindu-se eficace Aproape la fel de ucigaș ca și răul era însă zvonul care-l însoțea Oamenii din oraș șușoteau că așa ceva nu avuseseră niciodată la ei acasă înainte de venirea andaluzilor Aceștia se apărau strigând sus și tare că „boala coșurilor“ fusese răspândită fără doar și poate de evrei și de nevestele lor; care, la rândul lor, îi acuzau pe castilieni, pe portughezi, uneori chiar pe marinarii genovezi sau venețieni",
    "191": " În Italia, acest flagel e numit boala franceză \n* * * \nÎn anul acela, cred că era primăvara, tata a început să-mi vorbească despre Granada Avea s-o facă adesea începând de atunci, ținându-mă ceasuri întregi lângă el, fără să se uite la mine, fără să știe dacă-l ascultam, dacă pricepeam, dacă totuși cunoșteam personajele și locurile Se așeza cu picioarele strânse sub el, chipul i se lumina, vocea i se modula, oboseala și mânia i se potoleau Preț de câteva minute sau câteva ceasuri, devenea povestitor Nu se mai afla la Fès, mai cu seamă între acele ziduri impregnate de molimă și mucegai Peregrina în amintire și nu se întorcea de acolo decât cu părere de rău Salma îl privea cu milă, cu neliniște, uneori cu teamă În atitudinea lui, ea nu descoperea nici dorul de țară, nici imaginea greutăților vieții de pribeag",
    "192": " Pentru ea, tata încetase a mai fi el însuși din ziua când plecase Warda, iar întoarcerea concubinei nu schimbase nimic Ochii aceia absenți, vocea nefirească, atracția spre țara rumilor, obsesiile care-l făceau să acționeze fără brumă de înțelepciune, toate lăsau să se creadă că Mohamed era sub efectul unei vrăji Ea ținea să-l descătușeze, chiar de avea să-i ia la rând pe toți prezicătorii din Fès pentru a le cere ajutorul \n\nANUL PREZICĂTORILOR 901 de la hegira (21 septembrie 1495 8 septembrie 1496) Femeile cinstite din Fès, când sunt nevoite să străbată piața de flori, grăbesc pasul, se înfășoară mai tare în văluri și aruncă-n dreapta și-n stânga priviri de animal hăituit; căci, dacă folosirea mirtului sau a narcisei nu are în sine nimic blamabil, nimeni nu ignoră ciudatul obicei pe care îl au locuitorii din Fès, fasioții, să se înconjoare de flori, plantate sau culese, de fiecare dată când se dedau plăcerilor interzise ale alcoolului",
    "193": " Pentru unii bigoți, cumpărarea unui buchet parfumat devenea o vină abia un pic mai mică decât procurarea unei carafe cu vin, iar vânzătorii de flori nu făceau, în ochii lor, mai multe parale decât cârciumarii, cu atât mai mult cu cât și unii, și alții erau adesea andaluzi, prosperi și libertini Salma însăși nu uita să-și modifice mersul când trecea prin locul de formă pătrată unde se afla piața de flori, nu atât din cucernicie cât dintr-o legitimă grijă de respectabilitate Băgasem de seamă în cele din urmă purtarea ei și mă distram ca de un joc nou la fel ca atunci când, tropăind alături de ea, mă prefăceam că o provoc la o alergare Într-una din zilele din anul acela, pe când străbăteam piața, mama a grăbit pasul Râzând în hohote, am început să alerg Dar, în loc să mă țină lângă ea, a început să fugă la rândul ei, tot mai iute",
    "194": " Cum nu izbuteam să țin pasul cu ea, s-a întors o clipă, m-a luat în brațe și a început să gonească și mai tare, țipând la urechea mea un cuvânt pe care nu-l pricepeam Abia când s-a oprit, la celălalt capăt al pieței, am înțeles în sfârșit motivul grabei și numele pe care-l striga: Sara! Sara cea Bălțată Auzeam încă deseori vorbindu-se despre evreică, dar trăsăturile ei nu-mi mai spuneau nimic — Dumnezeu în persoană te trimite pe meleagurile astea, gâfâi Salma când o ajunse din urmă Sara își luă o înfățișare amuzată: — Asta o spune mereu și rabinul nostru Dar eu nu sunt chiar așa de sigură Totul mi se părea ciudat la ea, veșmintele ei de toate culorile, râsul ei în hohote, dinții ei din aur, voluminoșii ei cercei, fără a uita de parfumul sufocant care mi-a izbit nările când m-a strâns la piept",
    "195": " În timp ce mă holbam la ea fără rușine, s-a pus să povestească, gesticulând de zor și vorbind răsunător, tot ce i se întâmplase de când părăsise, cu puțin înaintea noastră, cartierul Albaicin — Mulțumesc Ziditorului zi de zi că m-a îndrumat să iau calea pribegiei, căci cei care au ales să se boteze sunt acum victimele celor mai rele prigoane Șapte dintre verii mei sunt în temniță, iar o nepoată a fost arsă de vie împreună cu soțul ei, acuzați că au rămas evrei în taină M-a lăsat jos înainte de a continua, cu glas scăzut: — Toți convertiții sunt bănuiți că au rămas evrei în taină; nici un spaniol nu poate scăpa de Inchiziție dacă n-a dovedit că are „sânge pur“, că n-are adică printre strămoși, oricât de îndepărtați ar fi ei, nici un evreu și nici un maur Și cu toate astea, însuși regele lor Ferdinand are sânge evreiesc, ca și Torquemada inchizitorul",
    "196": " Fie ca flăcările Iadului să-i chinuie până la sfârșitul veacurilor! Sara nu regreta așadar deloc că fugise cu familia în Portugalia, chiar dacă își dăduse iute seama că doar evreii bogați puteau să se stabilească acolo, și doar cu condiția de a-i scălda în aur pe rege și pe sfetnicii lui Cât privește oamenii de rând, aceștia aveau să fie nevoiți curând să aleagă, la fel ca în Castilia, între convertire și plecare — M-am grăbit deci s-o pornesc pe mare înspre Tetuan, unde am petrecut câteva luni; apoi am venit la Fès cu fiica mea cea mare și cu ginerele meu, care are de gând să se stabilească aici pe lângă un unchi bijutier A doua fată și cu soțul ei au plecat, ca mai toți ai noștri, spre țara Marelui Turc1, orotitorul nostru Fie ca Cel-de-Sus să-i lungească zilele și să-i acorde victoria asupra vrăjmașilor noștri! — Asta nădăjduim și noi, încuviință mama",
    "197": " Dacă Dumnezeu binevoiește să ne redea într-o bună zi țara, sultanul va fi brațul Lui Pentru Salma, revanșa asupra castilienilor era desigur una dintre dorințele cele mai arzătoare Dar ceea ce îi ocupa deocamdată gândurile era mai puțin soarta Granadei, cât aceea a propriului ei cămin Dacă arăta atâta bucurie la revederea Sarei, era pentru că-și amintea cu cât succes o ajutase aceasta să-l recapete pe Mohamed când fusese cât pe ce să-l piardă înainte de nașterea mea De data asta, un simplu elixir nu era de ajuns; Salma ținea să ceară sfat prezicătorilor și, cum mama ei, grav bolnavă, n-o putea însoți, se bizuia pe prezența liniștitoare a Bălțatei — Ce mai face vărul tău? întrebă aceasta — Ce îi dă Dumnezeu voie să facă! Ambiguitatea formulei nu i-a scăpat, firește, evreicei Și-a pus mâna pe brațul mamei Apoi și una, și cealaltă s-au uitat în același timp la mine cu coada ochiului, s-au îndepărtat câțiva pași și au început cu glas scăzut o discuție din care n-am prins decât frânturi",
    "198": " În gura Salmei au revenit de câteva ori cuvintele „rumiyya“ și „vrăjitorie“, poate și „leac“; evreica s-a arătat atentă și liniștitoare Cele două femei și-au dat întâlnire în același loc peste două zile, pentru a începe să colinde rând pe rând pe la toți prezicătorii Am aflat-o chiar în ziua aceea, căci mama hotărâse că o voi însoți Poate că nu voia să mă lase pe mâinile Wardei Poate că socotea mai potrivit, în ochii tatei, dar și ai vecinilor, să se deplaseze cu un copil alături, garanția vie a onestității alergăturilor ei Pentru mine a fost, în orice caz, o experiență pe cât de minunată, pe atât de neașteptată Și uneori, trebuie s-o recunosc, neliniștitoare Cea dintâi vizită pe care am făcut-o a fost la o ghicitoare pe nume Um-Bassar Se spunea că sultanul din Fès îi cerea sfatul de fiecare dată când era lună nouă și că ea îi făcuse vrăji unui emir care o amenința, lăsându-l orb",
    "199": " În ciuda renumelui, locuia într-o casă la fel de modestă ca a noastră, situată în suk-ul negustorilor de parfumuri, în fundul unei înguste galerii cu arcade Era de ajuns să dai la o parte o draperie ca să intri în bârlogul ei O slujnică negresă ne-a poftit să luăm loc într-o încăpere micuță, după care ne-a condus, la capătul unui culoar întunecos, într-o sală ceva mai mare Um-Bassar stătea așezată pe o uriașă pernă verde, cu părul acoperit cu un batic de aceeași culoare, împodobit cu fir de aur, în spatele ei aflându-se o tapiserie care înfățișa cele douăzeci și opt de lăcașuri ale lunii, iar dinainte având o masă joasă pe care era pus un vas de lut smălțuit Mama se așeză în fața ghicitoarei și-i spuse încetișor ce anume o adusese acolo Sara și cu mine rămăseserăm mai înapoi, în picioare Um-Bassar turnă apă în vas și adăugă o picătură de ulei, peste care suflă de trei ori",
    "200": " Recită câteva formule de neînțeles, apoi privi atentă în vas, rostind cu voce cavernoasă: — Djinnii sunt aici, unii vin pe uscat, alții pe mare Deodată, se întoarse spre mine și-mi făcu semn: — Vino mai aproape! Neîncrezător, nu m-am clintit din loc — Vino, nu te teme! Mama mă liniști cu privirea M-am apropiat cu pas temător — Apleacă-te peste masă! Spectacolul, trebuie să recunosc, era destul de uimitor Reflexele jucăușe ale picăturilor de ulei pe fața netedă a vasului dădeau iluzia unei mișcări neîntrerupte Dacă priveai atent preț de câteva clipe și îți lăsai imaginația să zburde, puteai observa tot soiul de ființe și de obiecte — I-ai văzut pe djinnii care se agită? — Da, am răspuns eu, evident Aș fi spus da oricare ar fi fost întrebarea, dar mama era cu urechile ciulite Pentru scopul pe care și-l propusese, pentru prețul pe care-l plătea, nu voia să fie dezamăgită",
    "201": " Când Um-Bassar mi-a poruncit, m-am întors la locul meu Ghicitoarea a rămas atunci nemișcată câteva clipe — Trebuie să așteptăm ca djinnii să se potolească, sunt prea agitați, explică ea pe ton de confidență Se lăsă un lung moment de tăcere, apoi ea începu să vorbească cu djinnii Le șușotea întrebări, apoi se apleca deasupra vasului pentru a observa gesturile pe care ei le făceau cu mâna sau cu ochiul — Vărul tău se va întoarce la tine după trei semne, decretă ea, fără a preciza dacă era vorba de trei zile, trei săptămâni, trei luni sau trei ani Mama scoase din pungă o monedă de aur și plecă, nedumerită și gânditoare Pe drumul de întoarcere, îmi ceru să nu spun nimănui nimic despre această vizită, nici măcar tatei, sub pedeapsa de a-i vedea pe djinni cățărându-se pe mine în somn O săptămână mai târziu, ne-am întâlnit iarăși cu Bălțata în piața pătrată, aflată atât de aproape de casa noastră",
    "202": " Vizita ne-a dus de data asta la o locuință somptuoasă, situată nu departe de palatul sultanului Încăperea în care am fost primiți era mare și înaltă, cu un tavan zugrăvit în azuriu și aur Înăuntru erau mai multe femei, toate grase și înfășurate în văluri, care n-au părut deloc încântate să mă vadă Sporovăiră câteva clipe în legătură cu prezența mea acolo, apoi una dintre ele se ridică greoaie, mă luă de mână și mă instală într-un colț îndepărtat al încăperii, făgăduindu-mi să-mi aducă jucării N-am văzut urmă de jucării, dar n-am avut vreme să mă plictisesc, pentru că, după câteva clipe, Salma și Sara au venit să mă ia de acolo Trebuie să spun chiar acum că am fost nevoit să aștept ani buni până să pot cunoaște adevărul despre cele petrecute în ziua aceea Îmi amintesc doar că, plecând de acolo, mama și cu Sara bombăneau necontenit, dar că, între două izbucniri de furie, făceau schimb de glume și râdeau zgomotos",
    "203": " Îmi mai aduc de asemenea aminte că auzisem vorbindu-se în încăpere despre al-Amira, Prințesa Era un personaj bizar Văduvă după un văr al sultanului, meșteră în toate științele oculte, ea întemeiase o ciudată confrerie alcătuită doar din femei, unele alese pentru talentele lor de ghicitoare, altele pur și simplu pentru frumusețea lor Oamenii cu o lungă experiență a vieții le numesc pe aceste femei sahacat, căci ele au obiceiul de a se folosi una de alta, lucru pe care nu l-aș putea exprima printr-un termen mai convenabil Când o femeie vine să le vadă, ele o fac să creadă că sunt prietene cu anumiți demoni, pe care îi împart în mai multe specii: demoni roșii, demoni albi, demoni negri La rândul lor, ele își schimbă vocea pentru a lăsa să se creadă că demonii vorbesc prin gura lor, așa cum am spus în Descrierea Africii",
    "204": " Demonii ăștia le poruncesc adesea vizitatoarelor, atunci când ele sunt bine făcute, să se dezbrace și să schimbe cu ei, adică în realitate cu Prințesa și cu acolitele sale, mângâieri amoroase Dacă femeia acceptă să participe la acest joc, din prostie sau pentru că-i place, este poftită să facă parte din confrerie și este organizat un somptuos banchet în cinstea ei, la care toate femeile dănțuiesc împreună în sunetele unei orchestre de negri Abia la vârsta de șaisprezece sau șaptesprezece ani am aflat povestea Prințesei cu demoni Doar atunci am ghicit ce anume le făcuse pe mama și pe Sara să fugă de acolo atât de grăbite \n* * * \nÎn pofida acestei pățanii, Salma nu voia nicicum să-și întrerupă căutarea Dar, pentru vizita următoare, ea se arătă mult mai precaută în alegerea ghicitorului Astfel, ne-am dus tustrei, câteva săptămâni mai târziu, la un om foarte respectat din oraș, un librar-astrolog care avea prăvălie în vecinătatea Marii Moschei a Karauiyinilor",
    "205": " Ne-a primit la catul de sus, într-o încăpere care nu avea drept mobilier decât niște cărți înșirate pe rafturi de-a lungul pereților și o rogojină pe jos, și a ținut să ne precizeze încă de la sosirea noastră că nu era nici magician, nici alchimist, ci căuta doar să citească semnele trimise de Dumnezeu creaturilor Sale În sprijinul celor spuse, a citat câteva versete din Cartea Sfântă: \nExistă pe pământ semne, pentru cei cu credință neclintită Există semne și în voi înșivă, au nu le vedeți oare? Există în Ceruri răsplata ce vă este menită Și tot astfel amenințarea ce vă e sortită \n\nDându-ne astfel asigurări referitoare la credința și onorabilitatea sa, ne-a cerut să ne tragem înapoi până la capătul încăperii, și-a făcut rogojina sul și, cu ajutorul unei crete, a desenat pe jos mai multe cercuri concentrice A desenat în cel dintâi o cruce, la extremitățile căreia a însemnat cele patru puncte cardinale, iar în interior a scris numele celor patru elemente",
    "206": " A împărțit apoi cel de-al doilea cerc în patru cvadranți, iar fiecare cvadrant în șapte părți, adică în total douăzeci și opt de părți, în care a înscris cele douăzeci și opt de litere ale alfabetului arab În celelalte cercuri a așezat cele șapte planete, cele douăsprezece luni ale anului latin și diverse alte semne Această operație, numită zairaja, este lungă și complicată, iar eu nu mi-aș fi amintit de nici un amănunt dacă n-aș fi văzut-o desfășurându-se de trei ori în fața mea Regret doar că n-am învățat s-o fac eu însumi, căci dintre toate științele oculte, ea este singura ale cărei rezultate sunt indiscutabile, chiar și în ochii unor ulema După ce și-a isprăvit desenul, astrologul a întrebat-o pe mama ce căuta A luat una câte una literele întrebării ei, le-a notat valoarea numerică și, printr-un calcul foarte complicat, a găsit elementul natural căruia îi corespunde fiecare dintre litere",
    "207": " După o oră petrecută cu mâzgăliturile, răspunsul ne-a sosit în stihuri: \nVa trece moartea, apoi valurile mării, Atunci se vor întoarce femeia și cu rodul ei \n\nMama era atât de tulburată, că-și pierdu graiul, iar omul încercă s-o liniștească: — Când cineva vrea să cunoască viitorul, trebuie să se aștepte să dea uneori nas în nas cu moartea Nu se află ea la capătul oricărei ursite? Salma a mai găsit puterea să răspundă, tremurând, implorând parcă: — La capăt, fără îndoială, numai că aici, ea apare la începutul prezicerii În chip de răspuns, omul își înălță ochii spre cer și își întoarse palmele cu fața-n sus Din gură nu i-a mai ieșit nici o vorbă, iar când mama a vrut să-i plătească, a refuzat cu un gest care n-admitea replică \n* * * \nCea de-a patra vizită a fost cea care a pierdut-o pe Salma",
    "208": " Era vorba, de data asta, de unul dintre acei indivizi cărora la Fès li se zice muazzimin, renumiți pentru alungarea demonilor Bunica, Domnul să aibă milă de ea! îl ridicase în slăvi pe acel om, care dăduse de hac, spunea ea, la mii de probleme mult mai încâlcite decât a noastră În realitate, era atât de solicitat, încât am fost nevoiți să stăm două ceasuri în sala de așteptare până să isprăvească treaba cu alte șase cliente De îndată ce Salma își expuse cazul, afișă un zâmbet binevoitor, jurându-se că peste șapte zile problema ei va fi dată uitării — Vărul tău are în cap un diavol minuscul pe care va trebui să-l alungăm Dacă ar fi aici, l-aș vindeca pe loc Dar am să-ți transmit puterea de a-l exorciza tu însăți Te voi învăța o formulă pe care ai să i-o reciți deasupra capului în timp ce doarme, seara asta, mâine și poimâine",
    "209": " Și îți mai dau și fiola asta cu parfum, din care ai să torni o picătură de fiecare dată când ai să rostești formula În prima seară, taică-meu a dormit la Salma, astfel că ei nu i-a fost deloc greu să-și recite formula și să toarne picătura de elixir În a doua seară însă, s-a întâmplat ceea ce orice ființă cu un dram de judecată ar fi putut ghici Mohamed era alături de Warda, iar maică-mea s-a strecurat tremurând în odaia lor Tocmai se pregătea să toarne din lichid când concubina a scos un țipăt ascuțit, așa că taică-meu s-a trezit și, cu un gest de apărare, și-a apucat fragilul agresor de tendon Salma a căzut plângând Văzând fiola din mâna ei, Mohamed și-a acuzat nevasta că e vrăjitoare, nebună, otrăvitoare și, fără să mai aștepte zorii, i-a strigat de trei ori la rând: „Anti talika, anti talika, anti talika“, aducându-i astfel la cunoștintă că era de acum liberă și divorțată",
    "210": " \n\nANUL BOCITOARELOR 902 de la hegira (9 septembrie 1496 29 august 1497) \nÎn anul acela, Boabdil în persoană a venit în casa noastră pentru a prezenta condoleanțe Vreau să zic în casa lui Khâli, deoarece locuiam cu el de când taică-meu o repudiase pe Salma Sultanul rămas fără tron a intrat în sala de primire, urmat de un șambelan, de un secretar și de șase gărzi înveșmântate ca la Alhambra A murmurat câteva vorbe de circumstanță la urechea unchiului meu, care i-a strâns îndelung mâna, cedându-i apoi locul de pe divanul înalt, singurul din casă Oamenii din suita lui rămăseseră în picioare Bunica murise în cursul nopții și, încă din zori, granadinii din Fès începuseră să se perinde cu toții Boabdil sosise fără să fie anunțat, cu mult înainte de rugăciunea de la amiază Nici unul dintre cei de față nu avea o părere prea bună despre el, însă titlurile lui, fie ele și fictive, încă mai impuneau respect foștilor săi supuși",
    "211": " De altfel, nu era nicidecum un prilej de manifestare a resentimentelor sau de reglare a răfuielilor Nu și pentru Astaghfirullah care, intrat la puțin timp în urma sultanului, nu-i aruncă acestuia nici o privire, se așeză pe prima pernă liberă și începu să recite tare, cu glasul lui dogit, versetele cuvenite evenimentului Câteva buze se mișcau în ritmul rugăciunii, altele încremeniseră într-o mutră visătoare, uneori amuzată, iar altele sporovăiau neîntrerupt În sala rezervată bărbaților, doar Khâli plângea Parcă îl văd și acum, de parcă ar căpăta consistență în fața mea Mă văd în amintire și pe mine, așezat tot pe jos, fără urmă de bucurie, desigur, dar și fără mare tristețe, ochii mei uscați și nepăsători plimbându-se curioși pe deasupra celor prezenți De la Boabdil, devenit obez, la șeic, pe care anii și exilul îl făcuseră să arate scheletic și colțuros Turbanul lui părea mai mare ca oricând",
    "212": " Era de-a dreptul imens De fiecare dată când tăcea, se înălțau urletele dizgrațioase ale bocitoarelor cu chipul mânjit cu funingine, cu părul zbârlit, cu obrajii zgâriați până la sânge, în vreme ce într-un ungher din curtea interioară, bocitorii înveșmântați femeiește, proaspăt rași și sulemeniți, își agitau febrili tamburinele pătrate Pentru a-i face să tacă, Astaghfirullah reîncepu să psalmodieze, mai tare, mai fals, cu și mai mult zel La răstimpuri, un poet din cei ce recită pe stradă se ridica pentru a rosti pe un ton triumfător o elegie care slujise deja pentru alți o sută de dispăruți Afară s-a auzit un zgomot de cratițe: erau vecinele care aduceau hrana, căci nu se gătește în casa unui defunct O sărbătoare, moartea Un spectacol Tatăl meu nu și-a făcut apariția decât la amiază, explicând în chip confuz că abia aflase trista veste Toți se holbau la el într-un mod ciudat, toți se credeau obligați să-l salute cu răceală sau chiar să nu-l bage în seamă",
    "213": " Mă simțeam îndurerat Aș fi vrut ca el să nu se afle acolo, să nu fie tatăl meu Rușinat de gândurile mele, am venit spre el, mi-am pus capul pe umărul lui și nu m-am mai mișcat de acolo Dar, în timp ce el mă mângâia ușor pe ceafă, am început să mă gândesc, nu prea știu de ce, la librarul-astrolog și la prezicerea lui Astfel, moartea trecuse pe la noi Fără să mi-o mărturisesc, eram întrucâtva mai liniștit că victima nu era nici mama, nici tata Salma avea să-mi spună mai târziu că se temea să nu fiu eu Ceea ce nu putea ea spune, nici măcar încet în inima ei, avea să cuteze să exprime doar bătrânul Astaghfirullah, e adevărat că printr-o parabolă După ce s-a ridicat în picioare spre a face elogiul răposatei, el s-a adresat mai întâi unchiului meu: — Se povestește că un calif din vremea veche își pierduse mama, la care ținea așa cum tu țineai la mama ta, și că începuse să se tânguie fără nici o reținere",
    "214": " Un înțelept s-a apropiat de el „Principe al Drept-credincioșilor, i-a spus el, se cuvine să-I mulțumești Celui-de-Sus, căci ți-a cinstit mama făcându-te să plângi la căpătâiul rămășițelor ei, în loc s-o umilească făcând-o pe ea să plângă peste trupul tău neînsuflețit“ Trebuie să-I mulțumești lui Dumnezeu atunci când moartea survine în ordinea firească a lucrurilor, și să te lași în seama înțelepciunii Sale, atunci când, din nefericire, se întâmplă altfel A continuat cu o rugăciune, pe care cei de față au murmurat-o împreună cu el Apoi și-a reluat fără pauză firul predicii: — Prea adeseori, la funeralii, aud credincioși și credincioase blestemând moartea Cu toate astea, moartea e un dar al Celui-Prea-Înalt și nu putem blestema ceea ce ne vine de la El Cuvântul „dar“ vi se pare provocator? Acesta este totuși adevărul gol-goluț Dacă moartea n-ar fi inevitabilă, omul și-ar fi pierdut întreaga viață ferindu-se de ea",
    "215": " El n-ar fi riscat nimic, n-ar fi încercat nimic, n-ar fi întreprins nimic, n-ar fi născocit nimic, n-ar fi construit nimic Viața ar fi fost o convalescență veșnică Da, frații mei, să-I mulțumim lui Dumnezeu că ne-a dăruit moartea, pentru ca viața să aibă un rost; noaptea, pentru ca ziua să aibă rost; tăcerea, pentru ca vorba să aibă rost; boala, pentru ca sănătatea să aibă rost; războiul, pentru ca pacea să aibă rost Să-I mulțumim că ne-a dăruit truda și necazurile, pentru ca odihna și bucuriile să aibă un rost Să-I mulțumim, căci înțelepciunea Sa e infinită Cei de față rostiră în cor: Alhamdulilah! Alhamdulilah! Am băgat de seamă că unul dintre bărbați rămăsese tăcut, cu buzele strânse, cu mâinile crispate Era Khâli — Mă temeam, mi-a explicat el mai târziu Îmi ziceam: „Numai de n-ar depăși limitele!“ Din păcate, îl cunoșteam mult prea bine pe Astaghfirullah pentru a-mi face cea mai mică iluzie în privința asta",
    "216": " De fapt, discursul a început imediat s-o ia razna — Dacă Dumnezeu mi-ar fi dăruit moartea, dacă m-ar fi chemat la El în loc să mă lase să trăiesc agonia orașului meu, ar fi fost oare crud față de mine? Dacă Dumnezeu m-ar fi cruțat să văd cu ochii mei Granada captivă și pe binecredincioși dezonorați, ar fi fost El oare crud față de mine? Șeicul ridică brusc tonul, făcându-i pe toți cei prezenți să tresară: — Sunt cumva singurul de-aici care crede că moartea merită mai mult decât dezonoarea? Sunt oare singurul care strigă: „O, Doamne, dacă am dat greș în misiunea mea față de Comunitatea Credincioșilor, strivește-mă cu mâna Ta atotputernică, izgonește-mă de pe fața pământului ca pe o insectă dăunătoare O, Doamne, judecă-mă chiar astăzi, căci conștiința mea e mult prea greu de dus Tu mi-ai încredințat cel mai frumos dintre orașele Tale, Tu ai pus în mânile mele viața și cinstea musulmanilor, pentru ce nu mă chemi să-mi ceri socoteală? Khâli nădușise, la fel ca toți cei din preajma lui Boabdil",
    "217": " Acesta era livid ca un spic de șofran S-ar fi putut spune că sângele lui regal îl abandonase pentru a nu-i împărtăși rușinea Dacă venise, la îndemnul vreunui sfetnic, pentru a mai strânge legăturile cu foștii săi supuși și a le putea curând cere să contribuie la cheltuielile curții sale, încercarea se termina printr-un dezastru Unul în plus Ochii lui cătau cu disperare spre ușă, însă trupul prea greoi îi stătea prăvălit Să fi fost din milă, lehamite sau pur și simplu din întâmplare că Astaghfirullah s-a hotărât deodată să-și întrerupă violenta critică pentru a-și relua rugăciunile? Unchiul meu a văzut aici intervenția Providenței Astfel că, de îndată ce șeicul rosti: „Mărturisesc că nu există altă divinitate în afară de Dumnezeu, iar Mohamed este trimisul Său“, Khâli profită de ocazie pentru a sări de la locul lui și a da semnalul de plecare spre cimitir",
    "218": " Femeile însoțiră giulgiul până în pragul ușii, fluturând năframe albe în semn de tristețe și de rămas-bun Boabdil se făcu nevăzut printr-o ușă ascunsă De acum înainte granadinii din Fès puteau muri liniștiți: silueta lăbărțată a sultanului nu avea să mai vină să le tulbure ultimul drum \n* * * \nCondoleanțele se prelungiră vreme de încă șase zile Împotriva durerii stârnite de dispariția unei ființe dragi, ce alt leac mai bun poate fi decât epuizarea? Primii vizitatori veneau din zori; ultimii plecau cu mult după căderea nopții Din a treia seară începând, cei din familie deja nu mai aveau lacrimi să plângă, uitau uneori de ei ajungând să zâmbească sau să râdă, lucru pe care cei de față nu scăpau prilejul să-l critice Singurele care rezistau erau bocitoarele, care credeau că vor primi plată mai consistentă dacă se tânguiau mai tare La patruzeci de zile de la deces, condoleanțele reîncepură după același ceremonial, vreme de trei zile",
    "219": " Săptămânile astea de doliu au fost prilejul nimerit pentru tatăl și unchiul meu ca să schimbe câteva vorbe de împăcare Nu era încă o apropiere, departe de așa ceva, iar mama s-a ferit să-i iasă în cale celui ce o repudiase Mie însă, prin prisma vârstei mele de opt ani, mi s-a părut că deslușesc o geană de speranță la orizont Între alte subiecte, tata și unchiul discutaseră despre viitorul meu Căzuseră de acord că venise vremea să încep școala Alți copii se duceau la școală mai târziu, eu însă dădeam, se pare, semne de inteligență precoce și nu avea nici un rost să mă lase toată ziua acasă în compania femeilor Aș putea să mă moleșesc, bărbăția mea ar putea avea de suferit Veniră să-mi explice acest lucru unul după altul și mă însoțiră amândoi, solemn, într-o dimineață, la moscheea din cartier",
    "220": " Învățătorul, un tânăr șeic purtând turban și având o barbă aproape blondă, mă puse să recit Fatiha, prima surată din Carte Am făcut-o fără să dau greș, fără urmă de șovăială Se arătă mulțumit: — Rostirea lui e bună, memoria e precisă; nu va fi nevoie de mai mult de patru-cinci ani ca să învețe Coranul pe de rost Eram destul de mândru, căci știam că mulți elevi își petreceau șase sau chiar șapte ani cu învățarea lui După ce voi fi învățat pe de rost Cartea lui Dumnezeu, aveam să pot intra la colegiu, unde se învață diversele științe — Îl voi mai învăța și câteva principii de ortografie, de gramatică și de caligrafie, preciză dascălul Când a fost întrebat ce retribuție dorește, a făcut un pas îndărăt: — Retribuția mi-o aștept doar de la Cel-de-Sus Adăugă totuși că fiecare părinte de elev dădea ce putea la școală în momentul sărbătorilor, aducând un dar mai serios la sfârșitul ultimului an, cu prilejul Marii Recitări",
    "221": " Făgăduindu-mi să țin minte cât mai curând cele o sută paisprezece surate, am început să urmez cu asiduitate, cinci zile pe săptămână, cursurile șeicului În clasa mea erau nu mai puțin de optzeci de băieți, de la șapte la paisprezece ani Fiecare elev venea la școală îmbrăcat cum dorea, dar nimănui nu i-ar fi trecut prin cap să poarte straie luxoase, din mătase sau brodate, în afară de anumite ocazii Oricum, fiii prinților și ai mai-marilor din regat nu veneau la școlile de pe lângă moschei Ei căpătau acasă învățătură de la un șeic Cu această singură excepție, erau la școală băieți de diverse condiții, fii de cadii, de notari, de ofițeri, de funcționari regali sau municipali, de prăvăliași și de meșteșugari; chiar și câțiva fii de robi trimiși de stăpânii lor Sala era mare, cu gradene Cei mai mari se așezau în fund, cei mai mici în față, fiecare cu planșeta lui, pe care scria versetele din ziua respectivă la dictarea dascălului",
    "222": " Acesta ținea deseori în mână o trestie, de care nu ezita să se slujească atunci când vreunul dintre noi lăsa să-i scape o înjurătură sau făcea vreo greșeală gravă Dar nici un elev nu-i purta pică și nici el nu păstra niciodată supărare până doua zi În ziua sosirii mele la școală, m-am așezat, cred, în rândul al treilea Destul de aproape pentru a-l vedea și a-l auzi pe învățător, destul de departe pentru a fi la adăpost de întrebările și de inevitabilele sale mânii Alături de mine se afla cel mai drăcos dintre toți copiii din cartier: Harun, zis Iscoditorul Era de vârsta mea, avea pielea foarte oacheșă, haine uzate și cârpite, dar mereu curate Încă de la prima încăierare, am devenit prieteni, pe viață și pe moarte Nimeni nu-l vedea fără să-l întrebe despre mine, nimeni nu mă vedea fără să se mire că el nu era acolo",
    "223": " Împreună cu el aveam să explorez orașul Fès, dar și adolescența mea Mă simțeam străin, dar el simțea că orașul îi aparține, că e creat pentru el, doar pentru ochii lui, doar pentru picioarele lui, doar pentru inima lui Și se oferea să-l împartă cu mine E adevărat că el aparținea, prin naștere, celei mai generoase dintre bresle \n\nANUL LUI HARUN ISCODITORUL 903 de la hegira (30 august 1497 18 august 1498) \nÎn anul acela, Melilla a căzut în mâinile castilienilor O flotă venise să atace orașul, dar l-a găsit pustiu, părăsit de locuitorii săi, care se refugiaseră spre dealurile învecinate, luându-și și bunurile cu ei Creștinii s-au făcut stăpâni peste oraș și au început să-l fortifice Dumnezeu știe dacă îl vor mai părăsi cândva! La Fès, refugiații granadini s-au speriat Aveau impresia că dușmanul era pe urmele lor, că îi va vâna chiar și în inima ținuturilor islamului și până la capătul lumii",
    "224": " Neliniștea sporea printre ai mei, dar eu eram încă prea puțin atins, prins cu totul de învățătură și de prieteniile care atunci se nășteau \n* * * \nCând Harun a venit la mine acasă prima oară, încă foarte timid, și l-am prezentat unchiului meu spunându-i cărei bresle îi aparținea familia lui, Khâli a luat în mâinile sale mâinile prietenului meu, mai subțiri, dar deja mai bătătorite, și a rostit aceste vorbe care, pe moment, m-au făcut să zâmbesc: — Dacă frumoasa Șeherazada le-ar fi cunoscut, ar fi consacrat o noapte liniștită istorisirii poveștii lor, ar fi amestecat și niști djinni, niște covoare zburătoare și felinare fermecate, iar înainte de ivirea zorilor, ar fi preschimbat în mod miraculos căpetenia lor în calif, cocioabele în palate și straiele de trudă în veșminte de mare preț Aceștia erau hamalii din Fès Trei sute de bărbați, cu toții oameni simpli, foarte săraci, aproape toți fără știință de carte, și care știuseră totuși să devină breasla cea mai respectată din cetate, cea mai unită, cea mai bine organizată",
    "225": " În fiecare an, și astăzi încă, ei își aleg un șef, un staroste care se ocupă cu minuțiozitate de organizarea treburilor El este cel care, la început de săptămână, îi indică pe cei care vor munci și pe cei care se vor odihni, potrivit cu activitatea caravanelor, starea în care se află suk-urile, și disponibilitatea colegilor Banii pe care îi câștigă un hamal în cursul zilei, el nu îi ia acasă, ci îi depune în întregime într-un fel de vistierie comună La sfârșit de săptămână, banii sunt împărțiți în mod egal între cei care au muncit, cu excepția unei părți rezervate acțiunilor de binefacere ale breslei, care sunt în număr mare și generoase: când unul dintre ei a murit, ei se ocupă de familie, ajutând-o pe văduvă să-și găsească un nou soț, se ocupă de copiii de vârstă fragedă până ce ajung și aceștia să aibă o meserie",
    "226": " Fiul unuia dintre ei este fiul tuturor Banii din vistierie slujesc de asemenea celor care se căsătoresc: toți contribuie dând o sumă care să-i ajute să se așeze la casa lor Starostele hamalilor discută în numele lor cu sultanul și colaboratorii acestuia El a obținut astfel ca hamalii să nu plătească nici dări, nici impozit pe sare, iar pâinea să le fie coaptă pe gratis în cuptoarele orașului Pe deasupra, dacă vreunul dintre ei făptuiește, din nenorocire, o crimă care se pedepsește cu moartea, el nu este executat în public la fel ca alți ucigași, ca să nu facă breasla de rușine În schimb, starostele are datoria de a cerceta fără îngăduință cinstea fiecărui nou candidat, spre a înlătura orice individ suspect Reputația hamalilor a devenit așadar atât de bună, încât comercianții se văd siliți să li se adreseze lor pentru a-și desface mărfurile",
    "227": " Astfel, negustorii de ulei care vin de la țară la suk cu oale de toate mărimile, recurg la hamali specializați care verifică ei înșiși capacitatea vaselor și calitatea produselor și se pun chezași pe lângă cumpărători Tot astfel, când un neguțător pune la bătaie un nou fel de țesătură, face apel la hamali care fac pe vestitorii lăudând utilitatea mărfii sale Pentru fiecare activitate, hamalul percepe o sumă precisă, potrivit unui tarif stabilit de staroste Nici un om, fie el și prinț, nu cutează niciodată să caute nod în papură unuia dintre ei, căci știe bine că ar trebui atunci să se lupte cu întreaga breaslă Deviza lor este una dintre spusele Profetului: „Ajută-ți fratele, fie el asupritor sau asuprit“; numai că ei interpretează aceste cuvinte așa cum o făcuse și Trimisul când i se spusese: „Pe asuprit îl vom ajuta, e de la sine înțeles",
    "228": " Dar pe asupritor, cum ar trebui să-l ajutăm?“ Or, acesta răspunsese: „Îl veți ajuta căpătând întâietate asupra lui și împiedicându-l să facă rău“ Așa că era lucru rar ca un hamal să ajungă să provoace o încăierare în suk-urile din Fès, căci se găsea mereu un înțelept printre frații săi ca să-l aducă înapoi la dreapta chibzuială Așa erau acești oameni Atât de umili și, cu toate astea, atât de mândri Atât de săraci și, totuși, atât de mărinimoși Atât de departe de palate și fortărețe și, cu toate astea, atât de iscusiți în a se conduce Da, așa era soiul de oameni căruia îi aparținea prietenul meu cel mai bun În fiecare zi, la cea dintâi licărire a zorilor, Harun Iscoditorul venea să mă ia pentru a străbate alături de mine cele câteva sute de pași care duceau de la casa lui Khâli până la școală",
    "229": " Uneori făceam schimb de bârfe, alteori repetam versetele studiate în ajun Adesea nu spuneam nimic, eram prieteni pe tăcute Într-o dimineață, când am făcut ochi, l-am văzut în odaia mea, stând așezat la picioarele dulapului-pat pe capacul căruia eram culcat Am tresărit, temându-mă că am întârziat la școală și gândindu-mă deja la trestia dascălului care avea să șuiere căzându-mi peste pulpele picioarelor Harum m-a liniștit cu un zâmbet — Azi e vineri, școala e închisă, dar străzile sunt slobode, ca și grădinile Ia-ți un codru de pâine și o banană și ne întâlnim apoi la capătul uliței De atunci, doar Dumnezeu mai știe câte raite am dat pretutindeni Adesea ne începeam plimbarea din Piața Miracolelor Nu știu dacă ăsta era adevăratul ei nume, dar așa îi spunea Harun Nu se afla acolo pentru noi nimic de cumpărat, nimic de cules, nimic de mâncat",
    "230": " Aveai doar la ce să te uiți, ce să adulmeci și ce să auzi Mai întâi, falșii bolnavi Unii se prefăceau atinși de epilepsie, își țineau capul cu amândouă mâinile și-l scuturau tare, lăsând să le atârne fălcile și să li se răsfrângă buzele, apoi se rostogoleau pe jos într-un mod atât de dibaci, încât nu-și provocau niciodată vreo zgârietură și nu răsturnau niciodată strachina așezată alături, în care-și primeau obolul Alții pretindeau că sunt bolnavi de pietre la măruntaie și gemeau necontenit, prefăcându-se a fi pradă unor dureri atroce, în afară de momentele în care Harun și cu mine le eram singurii spectatori Mai erau și dintre cei care-și etalau privirilor plăgi și pustule Îmi întorceam repede fața la vederea lor, căci mi se spusese că era de ajuns să le privești ca să te căptușești cu răul cu pricina Mai erau în piața aceea numeroși scamatori, care cântau cântece naive și vindeau oamenilor ce le dădeau crezare bucățele de hârtie care conțineau, pretindeau ei, niscaiva formule magice în stare să tămăduiască tot soiul de beteșuguri",
    "231": " Mai erau și vracii ambulanți care vindeau leacuri miraculoase și care se fereau să treacă de două ori prin același oraș Erau de asemenea dresori de maimuțe care se distrau speriind femeile însărcinate, sau îmblânzitori de șerpi care-și înfășurau dihăniile în jurul gâtului Harun nu se temea să se apropie de ei Eu însă eram pe cât de speriat, pe atât de scârbit În zilele de sărbătoare, veneau povestașii Mi-aduc aminte mai cu seamă de un orb al cărui toiag dănțuia în ritmul isprăvilor lui Hellul, erou al războaielor din Andaluzia, sau ale faimosului Antar Ibn Șaddad, cel mai viteaz dintre arabi Odată, pe când evoca iubirile lui Antar cel negru și ale frumoasei Abla, s-a întrerupt ca să întrebe dacă printre cei de față se aflau copii sau femei Toți, copii și femei, s-au îndepărtat cu părere de rău, cu capul plecat",
    "232": " În ce mă privește, am mai adăstat câteva clipe, cât să-mi cruț amorul-propriu O sută de priviri dojenitoare s-au întors atunci în direcția mea Nefiind în stare să le țin piept, mă pregăteam s-o iau din loc, dar, făcându-mi cu ochiul, Harun îmi dădu de înțeles că nici prin gând nu-i trecea să plece Își puse o mână pe umărul meu, cealaltă în șold și nu se mai clinti din loc Povestașul își continuă istorisirea L-am ascultat până ce a ajuns la ultima sărutare Și abia după ce gloata s-a împrăștiat, ne-am reluat și noi preumblarea Piața Miracolelor era la răscrucea mai multor ulițe foarte umblate Una dintre ele, înțesată de librari și de scribi publici, se deschidea spre spațiul din fața Marii Moschei; o alta îi adăpostea pe negustorii ce vindeau tot felul de încălțări și de conduri; o a treia era plină de hățuri, șei și chingi; cea de a patra era pentru noi un loc de trecere consacrat",
    "233": " Acolo se găseau lăptarii, ale căror prăvălii erau împodobite cu vase din majolică mult mai de preț decât produsul dinăuntru, care se vindea Nu la ei ne duceam noi, ci la aceia care, stând în ușa dughenei, cumpărau seara pe preț de nimic laptele care rămăsese nevândut, îl luau acasă, îl lăsau la închegat în cursul nopții și-l vindeau din nou dimineața, rece și îndoit cu apă O băutură răcoritoare și sățioasă, care nu pricinuia prea mare neajuns nici pungii, nici conștiinței credincioșilor musulmani \n* * * \nPentru Harun și pentru mine, descoperirea orașului Fès abia stătea să înceapă Aveam să-i scoatem vălurile unul câte unul, ca unei mirese în odaia de nuntă Am păstrat din anul acela mii de amintiri care mă aduc înapoi, când vine vremea evocării, la candoarea lipsită de griji a celor nouă ani cât aveam pe atunci Totuși mă văd silit s-o povestesc aici pe cea mai dureroasă dintre ele, căci, dacă aș trece-o sub tăcere, aș da greș în datoria mea de martor fidel",
    "234": " Plimbarea începuse în ziua aceea precum toate celelalte Harun voia să-și bage nasul peste tot, nici eu nefiind mai puțin curios Știam că există în zona de apus a orașului un cartier mic numit el-Mers, despre care dascălul nostru nu vorbea decât cu o mutră preocupată Era oare departe? Era primejdios? Alții s-ar fi oprit la aceste amănunte; noi ne mulțumeam să mergem Ajungând în cartierul acela, spre amiază, am priceput lesne despre ce era vorba Pe ulițe, stăteau femei rezemate de fațade sau de porți deschise, care nu puteau fi decât cele ale unor cârciumi Harun imita atitudinea ațâțătoare a unei prostituate Am râs La rândul meu, imitam legănatul din șolduri al unei matroane Și dacă ne-am duce să vedem ce se află în tavernele alea? Știam că nu era cu putință să pătrundem acolo, dar puteam măcar să azvârlim pe furiș o privire",
    "235": " Ne apropiem așadar de prima dintre ele Ușa stă întredeschisă Ne întindem căpșoarele spre interior E întuneric Nu deslușim decât o înghesuială de clienți În mijloc, o bogată coamă de păr roșcat Nimic altceva, căci oamenii ne-au zărit, așa că o zbughim de acolo, drept spre cârciuma de pe strada alăturată Nici aici nu e mai lumină, dar ochii ni se deprind iute Numărăm patru capete cu coamă bogată și vreo cincisprezece mușterii În a treia crâșmă, avem vreme să deslușim câteva chipuri, câteva cupe sclipitoare, câteva carafe Jocul continuă Capetele noastre inconștiente se vâră în a patra crâșmă E mai lumină aici, ni se pare nouă Deslușim lângă ușă un chip Barba asta, profilul ăsta, înfățișarea asta, ale cui sunt oare? Îmi trag capul înapoi și o pornesc în goană pe uliță Nu fug nici de cârciumari, nici de slugile care îi aruncă afară pe scandalagii",
    "236": " Chipul pe care vreau să-l las departe, în urma mea, este cel al tatălui meu stând în crâșmă la o masă și având alături niște bucle despletite Eu l-am văzut, Harun cu siguranță l-a recunoscut Oare el ne-a zărit? Nu cred De atunci, mi s-a întâmplat de mai multe ori să merg prin taverne și cartiere mai sordide decât el-Mers Numai că în ziua aceea, pământul mi-a fugit de sub picioare Parcă ar fi venit ziua Judecății de Apoi Mi-era rușine, mi-era rău Nu conteneam să fug, cu lacrimile șiroaie pe obraji, cu ochii aproape închiși, cu gâtul sugrumat, cu respirația tăiată Harun mă urma, fără să-mi vorbească, fără să mă atingă, fără să vină măcar mai aproape A așteptat să cad sfârșit de oboseală, să mă așez pe pragul unei dughene închise S-a așezat lângă mine, tot fără să scoată o vorbă",
    "237": " Și apoi, după ce s-a scurs un ceas întreg, când mă ridicam, mai liniștit, s-a sculat și el în picioare și, pe nesimțite, mi-a îndreptat pașii pe drumul de întoarcere Abia când am ajuns, în amurg, aproape de casa lui Khâli, Harun a deschis gura pentru prima oară: — Bărbații s-au dus întotdeauna la crâșmă; bărbaților le-a plăcut întotdeauna vinul Dacă n-ar fi așa, de ce ar fi trebuit ca Dumnezeu să-l interzică? A doua zi, l-am reîntâlnit pe Harun Iscoditorul fără să fiu stingherit De întâlnirea cu tata mă temeam eu Din fericire, trebuia să plece la țară, unde căuta un teren de luat în arendă S-a întors peste câteva săptămâni, însă soarta ne înecase deja necazurile, și pe ale mele și pe ale lui, în nenorociri încă și mai mari \n\nANUL INCHIZITORILOR 904 de la hegira (19 august 1498 7 august 1499) \nÎn anul acela, Hamed dezrobitorul a murit, supus fiind la tortură într-o temniță din Alhambra; avea nu mai puțin de optzeci de ani",
    "238": " Nimeni nu era mai iscusit decât el în a obține eliberarea unui captiv, dar, când a fost vorba să se elibereze pe sine, cuvintele lui și-au pierdut puterea Era un bărbat cucernic și devotat, iar dacă i s-a întâmplat vreodată să se înșele în judecățile sale, intențiile i-au fost, până în cea din urmă zi, la fel de curate ca ale unui copil A murit sărac, fie ca Domnul să-i bucure acum ochii cu bogățiile Raiului! Mii de alte persoane au fost date chinurilor o dată cu el De mai multe luni, veștile cele mai îngrijorătoare ne ajungeau la urechi venind dinspre fosta noastră patrie, dar puțini erau cei care prevedeau catastrofa ce avea să se abată asupra celor din urmă musulmani din Andaluzia Totul începuse cu sosirea la Granada a unui grup de inchizitori, călugări fanatici care au proclamat din capul locului că toți creștinii convertiți la islam erau datori să se întoarcă le religia de început",
    "239": " Câteva persoane s-au resemnat, dar majoritatea s-au opus, amintind de înțelegerea încheiată înainte de căderea orașului, care le garanta în mod special convertiților dreptul de a rămâne musulmani Fără nici un rezultat Pentru inchizitori, clauza asta era nulă Orice om care fusese botezat și care refuza să redevină creștin era considerat renegat și, ca atare, pasibil de pedeapsa cu moartea Spre a-i intimida pe recalcitranți, au fost înălțate câteva ruguri, așa cum se făcuse cândva pentru evrei Câțiva orășeni au abjurat Alții, puțin numeroși, și-au spus că era mai bine să fugă, fie și așa târziu, înainte să se închidă capcana N-au putut lua cu ei decât straiele pe care le purtau Inchizitorii au decretat apoi că orice persoană care avea un creștin printre strămoși trebuia să fie obligatoriu botezată Unul dintre cei dintâi vizați a fost chiar Hamed Bunicul său fusese un rob creștin care alesese să recunoască Credința în islam",
    "240": " Astfel că soldații castilieni, însoțiți de un inchizitor, veniră într-o seară la casa lui, în cartierul nostru Albaicin Alertați, vecinii bătrânului coborâră în stradă încercând să împiedice arestarea acestuia În zadar A doua zi, alte persoane, dintre care două femei, au fost înhățate în alte cartiere ale orașului De fiecare dată, oamenii se adunau, înghesuindu-se unii în alții, iar soldații erau nevoiți să scoată spadele din teacă spre a-și croi drum Dar incidentele s-au ținut lanț mai cu seamă la Albaicin Nu departe de fosta noastră casă, o biserică nou construită a fost incendiată În chip de represalii, două moschei au fost devalizate Oricui îi sărea ușor muștarul din pricina credinței Într-o zi s-a aflat că Hamed murise în temniță, ca urmare a chinurilor la care fusese supus de inchizitori Refuzase până la capăt convertirea, mulțumindu-se să amintească de înțelegerea semnată de suveranii creștini",
    "241": " Când vestea morții sale s-a răspândit, pe străzi au răsunat chemări la luptă Dintre toți oamenii de vază ai cartierului Albaicin, Hamed rămăsese singur pe loc, nu ca să se apropie de dușman, ci pentru a-și continua misiunea căreia îi închinase viața: dezrobirea musulmanilor captivi Date fiind nobila sa activitate și vârsta sa, dată fiind ura ținută în frâu până atunci în cartier, reacția musulmanilor nu s-a lăsat așteptată S-au înălțat bariere în calea dușmanilor, au fost masacrați soldați, funcționari, călugări A fost o adevărată răzmeriță Desigur, orășenii nu erau în măsură să țină piept armatei de ocupație Cu câteva arbalete, câteva săbii, ceva lănci și câteva bâte, ei interziseră trupelor castiliene accesul în Albaicin și începură să se organizeze într-o mică armată spre a duce războiul sfânt Însă, după două zile de lupte, au fost striviți Și a început masacrul Autoritățile proclamară că toți musulmanii aveau să fie executați pentru rebeliune împotriva suveranilor, adăugând în chip insidios că ar putea scăpa doar cei care s-ar fi convertit la creștinism",
    "242": " Străzi întregi din populația Granadei s-au lăsat atunci botezate În unele sate din munții Alpujarras, țăranii s-au răzvrătit; au putut rezista doar câteva săptămâni; s-a spus chiar că izbutiseră să-l omoare pe seniorul din Córdoba care conducea expediția împotriva lor Dar, nici acolo, rezistența nu putea să țină la nesfârșit Sătenii s-au văzut nevoiți să cadă la învoială: câteva sute de familii au căpătat dreptul de a pleca și au venit să se instaleze la Fès; câteva persoane s-au refugiat în munți, jurându-se că nimeni nu le va da de urmă; toți ceilalți au primit botezul Nimeni nu mai putea spune „Allahu akbar“ pe pământul Andaluziei, unde, vreme de opt veacuri, glasul muezinului îi chemase pe fideli la rugăciune Nimeni nu mai putea recita Fatiha la mormântul părintelui său Cel puțin nu în public, căci acei musulmani convertiți de-a sila refuzau să-și renege religia",
    "243": " Ei au trimis la Fès mesaje sfâșietoate Fraților, spunea una dintre epistolele lor, dacă la căderea Granadei am dat greș cu datoria noastră de a porni în pribegie, a fost doar din lipsă de mijloace, căci noi suntem cei mai săraci și mai slabi dintre andaluzi Astăzi, am fost nevoiți să acceptăm botezul spre a salva viețile soțiilor și copiilor noștri, dar ne este teamă că vom stârni mânia Celui-de-Sus în ziua Judecății și că vom avea parte de chinurile Gheenei De aceea vă implorăm, pe voi, frații noștri plecați departe, să ne ajutați cu sfaturile voastre Întrebați-i pentru noi pe doctorii voștri în Legea Sfântă ce trebuie să facem, căci grija noastră este imensă Înduioșați, pribegii granadini veniți la Fès au ținut în anul acela numeroase consfătuiri, unele în casa lui Khâli Asistau la ele oameni de vază, oameni de rând, dar mai cu seamă numiții ulema, teologii, versați în cunoașterea Legii",
    "244": " Unii veneau de departe spre a face cunoscute roadele cercetărilor și cugetărilor lor Îmi amintesc astfel că am văzut venind într-o zi pe muftiul din Oran, un bărbat de vreo patruzeci de ani cu un turban abia mai puțin impunător decât cel al lui Astaghfirullah, dar pe care-l purta cu o anume bonomie Cu mai multă politețe decât de obicei, unchiul meu l-a întâmpinat la capătul străzii și, în tot cursul reuniunii, cei de față s-au mulțumit să-i pună întrebări fără a se încumeta să discute cu el sau să-i pună la îndoială răspunsurile Este adevărat că problema, așa cum o punea el, cerea o profundă cunoaștere a Legii și a Tradiției, dar și un mare curaj în interpretare: a accepta ca sute de mii de musulmani să renege credința în Profet era de neconceput; a cere unei populații întregi să moară pe rug era monstruos",
    "245": " Mi-aduc de asemenea aminte de vorbele oranezului, rostite cu voce caldă și senină: — Fraților, ne aflăm aici, Domnul fie lăudat, pe pământ al islamului și ne purtăm cu mândrie credința ca pe o diademă Să ne ferim să-i umilim pe cei care-și poartă religia ca pe un tăciune aprins în palmă A continuat: — Când le veți trimite mesaje, vorbele voastre să fie prudente și măsurate Gândiți-vă că s-ar putea aprinde rugul cu epistola voastră Nu-i condamnați pentru botezul lor; invitați-i doar să rămână, în pofida a toate, fideli islamului și să-i învețe pe fiii lor ce înseamnă el Dar nu înainte de pubertate, nu înainte de vârsta la care poți păstra o taină, căci un copil poate da la iveală, printr-o vorbă imprudentă, adevărata credință a părinților săi și le poate aduce astfel moartea Și dacă acei nefericiți erau siliți să bea vin? Și dacă erau poftiți să mănânce carne de porc pentru a verifica dacă mai sunt sau nu musulmani? — Atunci s-o facă, dacă sunt siliți, zise muftiul, dar să protesteze în inimile lor",
    "246": " Și dacă li se impunea să-L insulte pe Profet? Domnul să-i facă parte de rugăciunea și de mântuirea Sa — S-o facă, dacă sunt siliți, repetă el, dar să spună contrariul în inimile lor Acestor oameni care, din pricină că nu se strămutaseră, trăiau cea mai cumplită dintre torturi, muftiul le dădu numele de Ghuraba, Străini, referindu-se la Cuvântul Trimisului lui Dumnezeu: „Islamul a început străin și va sfârși străin Raiul este al Străinilor“ \n* * * \nPentru a-i chema pe musulmanii din toate ținuturile să-i salveze pe acei nefericiți, comunitatea granadină din Fès a hotărât să trimită niște soli la principalii suverani ai islamului, Marele Turc, noul Sufiu al Persiei, sultanul din Egipt și mulți alții de mai mică însemnătate Avându-se în vedere funcțiile pe care le ocupase la Alhambra, Khâli a fost pus să alcătuiască scrisorile oficiale, cu formulele de rigoare; a mai fost însărcinat să ducă el însuși cel mai important dintre acele mesaje, și anume pe cel adresat stăpânului din orașul cel mare al Constantinopolului",
    "247": " De îndată ce a fost astfel desemnat, unchiul meu i-a făcut o vizită sultanului din Fès, dar și lui Boabdil, obținând de la ei scrisori de recomandare și de acreditare De fiecare dată când evoc această călătorie, mă încearcă o strângere de inimă, chiar și astăzi, deși am cunoscut de atunci ținuturile cele mai ciudate și locurile cele mai inaccesibile Visasem dintotdeauna să cunosc Constantinopolul și, aflând că unchiul meu Khâli se va duce acolo, tropăiam de nerăbdare Suceam și învârteam pe toate fețele problema asta în minte, tot întrebându-mă dacă puteam cumva trage nădejde că, la zece ani cât aveam atunci, aș putea lua și eu parte la călătorie Fără să mă amăgesc de unul singur, mi-am deschis inima în fața unchiului meu Or, mare mi-a fost surpriza când mi-a zis, deschizând brațele în semn de bun venit: — Unde aș putea oare găsi un mai bun însoțitor? În ciuda tonului ironic, era vizibil încântat de idee",
    "248": " Mai rămânea să-l conving pe tata În anul acela, Mohamed se afla adesea în afara orașului, căutând un loc de luat în arendă spre a duce o existență pașnică, departe de zarvă, departe de bârfe, departe de ochi mustrători Timp de două săptămâni încheiate, l-am așteptat așadar zi de zi, cerând întruna vești despre el de la Warda și de la Mariam Ele n-aveau habar de nimic Ca și mine, așteptau Când, în cele din urmă, a sosit, m-am năpustit asupra lui și am început să turui atât de repede încât a trebuit de mai multe ori să mă pună s-o iau de la capăt Din păcate, m-am ales imediat cu un refuz definitiv Poate că s-ar fi cuvenit să aștept să-i înfățișeze Khâli călătoria, în felul său El ar fi putut lăuda grăitor avantajele unui asemenea periplu Poate că Mohamed ar fi acceptat atunci, pentru a nu-l supăra pe unchiul meu cu care tocmai se împăcase",
    "249": " Mie îmi putea zice „nu“ fără s-o ia pe departe A pretextat primejdiile călătoriei, mi-a numit oameni care nu s-au mai întors niciodată, mi-a vorbit de studiile mele, pe care ar fi trebuit să le întrerup pentru a pleca Cred totuși că adevăratul motiv era că mă simțea prea apropiat de unchiul meu, de familia mamei mele în general, și că se tema să nu-i scap complet Neputând argumenta, l-am implorat să vorbească despre acest lucru cu Khâli, dar el a refuzat fie și numai să-l întâlnească Timp de o săptămână, m-am trezit în fiecare dimineață cu ochii roșii ca focul și cu perna umedă Ca să mă împace, unchiul mi-a jurat că îl voi însoți în viitoarea călătorie; avea să se țină de cuvânt A sosit și ziua plecării Khâli trebuia să se alăture unei caravane de negustori care plecau spre Oran, urmând apoi să se îmbarce",
    "250": " Încă din zori, granadinii au venit în număr mare să-i ureze o misiune reușită și să contribuie cu câteva monede din aur la cheltuieli În ce mă privește, mă plictiseam într-un colț, când iată că veni să se așeze lângă mine un bătrân cu ochi șireți Era nimeni altul decât Hamza, bărbierul care îmi făcuse circumcizia Mi-a cerut vești despre tatăl meu și a deplâns moartea dezrobitorului pe care-l întâlnise ultima oară la noi acasă, la Albaicin S-a interesat apoi de învățătura mea, de surata pe care o studiam atunci și s-a pornit să mi-o recite Prezența lui era plăcută, astfel că am stat la taifas cu el o oră încheiată Mi-a povestit că pierduse, pribegind, cam tot ce izbutise să pună deoparte, dar că acum putea, slavă Domnului! să se îngrijească de nevoile nevestelor lui Începuse din nou să lucreze, doar ca bărbier, căci pentru circumcizii nu mai mânuia briciul la fel de precis",
    "251": " Tocmai închiriase un spațiu la hammam, baia turcească din cartier, pentru a-și exercita acolo meseria Deodată, o idee îi lumină privirea — Nu ți-ar plăcea să-mi dai o mână de ajutor când nu ești la școală? Am încuviințat fără șovăială — Am să-ți plătesc un dirham pe săptămână M-am grăbit să spun că am un prieten și că aș vrea tare mult să vină cu mine Hamza n-a văzut în asta nici un neajuns Avea să capete și el aceeași sumă, căci erau o sumedenie de lucruri de făcut la hammam Peste câteva minute, când Khâli a venit pentru ceea ce se numește îmbrățișarea călătorului, a fost surprins să mă vadă cu ochii neplânși și zâmbitori I-am explicat că aveam să muncesc, că aveam să primesc un dirham pe săptămână Mi-a urat succes la treabă; i-am urat și eu succes în misia lui",
    "252": " \n\nANUL BĂII TURCEȘTI 905 de la hegira (8 august 1499 27 iulie 1500) — Când mă gândesc că toți oamenii ăștia se spală cu bălegar Mi-au trebuit câteva clipe ca să-mi dau seama ce voise Harun să zică Am izbucnit apoi amândoi într-un râs zgomotos Prietenul meu nu greșea, căci, într-adevăr, cu bălegar era încălzită apa băilor turcești din Fès În ziua aceea chiar eram în măsură s-o știm, pentru că patronul băii ne trimisese, cu două catârce după noi și înarmați cu câțiva dirhami, să dăm ocol grajdurilor din cartier și să cumpărăm bălegarul adunat Îl căraserăm în afara orașului, într-un loc pe care ni-l arătase Ne aștepta acolo un om ca să ia în primire încărcătura; el era cel care punea prețioasa recoltă la uscat, ceea ce însemna o lună pe timp de vară și trei luni iarna La înapoiere luam cu noi o grămadă de bălegar tare ca piatra și bun de ars",
    "253": " Cu asta era alimentat cazanul de la hammam Asta mai însemna și că, o dată descărcată și ultima încărcătură, Harun și cu mine duceam cu noi culoarea și mirosul a ceea ce căraserăm Ne-am grăbit așadar să ne lepădăm straiele ca să ne năpustim în sala cu apă caldă Povestea ne amuza De cum întâlneam un amic la etuvă, ne distram întrebându-l dacă apa nu i se părea diferită în ziua aceea Pentru toți oamenii din oraș, baia turcească este locul de întâlnire cel mai plăcut Își leapădă cu toții veșmintele în cabine, lângă ușa de intrare, apoi se adună goi, fără nici o rușine Tinerii școlari vorbesc despre dascăli, își povestesc năzbâtiile, trecând sub tăcere bătăile la fund căpătate mai apoi Adolescenții vorbesc despre femei, acuzându-se reciproc că tânjesc după una sau după alta și fălindu-se fiecare cu isprăvile amoroase",
    "254": " Adulții devin mai rezervați la acest capitol, dar fac schimb de sfaturi și de rețete menite să amelioreze eforturile trupului, subiect inepuizabil și mină de aur pentru șarlatani În restul timpului, vorbesc despre dinari, discută despre religie și politică, cu glas tare sau scăzut, potrivit părerilor susținute Adesea oamenii din cartier se întâlnesc la baia turcească pentru a prânzi Unii vin cu merindele după ei, alții îi cer băiatului de la etuvă să meargă să le cumpere câte ceva la târgul din apropiere Dar nu-și iau gustarea imediat Trec mai întâi în sala călduță, unde băieții îi spală și-i fricționează cu uleiuri și unguente Se odihnesc un pic, culcați pe un covor din pâslă, cu capul pe un soi de drug din lemn îmbrăcat tot în pâslă, înainte de a intra în sala caldă unde transpiră Se întorc apoi din nou la sala călduță, se spală iarăși și se odihnesc",
    "255": " Abia după aceea se îndreaptă spre sala rece, se așază în jurul fântânii ca să mănânce, să bea și să râdă, uneori chiar să și cânte Majoritatea rămân în pielea goală până la sfârșitul mesei, cu excepția personajelor importante care se feresc să se lase astfel văzute, ținând un ștergar înfășurat în jurul șalelor, pe care nu și-l scot decât în sălile private care le sunt puse la dispoziție, săli ținute mereu în stare impecabilă Acolo își primesc prietenii; acolo li se face masaj; tot acolo vine și bărbierul, care le oferă serviciile sale Și apoi, mai sunt și femeile Un anumit număr de băi le sunt în întregime rezervate, dar majoritatea servesc pentru ambele sexe În aceleași localuri, dar nu la aceleași ore Acolo unde munceam eu, bărbații veneau de la ora trei dimineața până la două după-amiaza În restul zilei, băieții de la etuvă erau înlocuiți cu negrese, care puneau o funie de-a curmezișul ușii spre a le indica bărbaților că nu pot să intre, iar dacă vreunul avea nevoie să spună două vorbe nevestei, chema pe una dintre băieșițe ca să-i transmită prin aceasta ce avea de spus",
    "256": " De fiecare dată când trebuia să cedăm locul, de fiecare dată când vedeam că se pune funia, iar femeile încep să sosească, Harun și cu mine ne întrebam ce anume se petrecea la hammam când acesta rămânea domeniul femeilor La început, încercam să ne convingem că nu era nimic altceva decât ce știam de la bărbați, aceleași masaje, fricționări, sporovăieli, mici petreceri, aceleași ștergare ca să le ascundă pe cele mai de vază Cu toate astea, când trăgeam cu ochiul la ușa de intrare după-amiaza, vedeam cum vin nu doar un mare număr de negustorese cu coșuri, ci și tot soiul de personaje neliniștitoare, ghicitoare, doftoroaie, poate și vrăjitoare Să fi fost adevărat că pegăteau elixiruri, că le făceau farmece bărbaților, că străpungeau figurine din ceară cu ace vrăjite? E puțin spus că eram intrigați; acest lucru devenise pentru noi o intolerabilă obsesie Și totodată o provocare",
    "257": " — Mâine, eu mă duc acolo, orice s-ar întâmpla Vrei să vii cu mine? mi-a spus Harun într-una din zile L-am privit în ochi: nu glumea — Vrei să vii cu mine? Mi-a trebuit mult curaj ca să zic nu — Cu atât mai bine, spuse Harun Am să mă duc singur Dar să fii aici la începutul după-amiezei, exact în locul ăsta A doua zi, cerul era întunecat și ploua Am venit să mă postez la locul arătat, de unde puteam observa intrarea la hammam fără să fiu băgat în seamă Nu-l văzusem pe Harun în cursul zilei Mă întrebam dacă era deja acolo, dacă va putea să intre; mă așteptam să-l văd azvârlit afară; mă temeam de asemenea că am să-l văd ieșind cu douăzeci de femei pe urmele lui și că voi fi nevoit la rându-mi să fug pe ulițe",
    "258": " Singurul lucru de care eram sigur este că Iscoditorul nu renunțase la proiectul lui nebunesc Din când în când priveam la soare, adică la haloul lui dindărătul norilor Începeam să-mi pierd răbdarea La ușa băii, nu se zărea nici o mișcare neobișnuită Erau femei care intrau, altele care ieșeau, unele înfășurate în văluri albe sau negre, altele acoperindu-și doar părul și partea de jos a obrazului Câteva fetițe le însoțeau Uneori băieței foarte mici La un moment dat o femeie grasă a luat-o în direcția mea Ajunsă în dreptul meu, s-a oprit o clipă, m-a măsurat din creștet până-n tălpi, apoi a plecat mai departe mormăind vorbe de neînțeles Înfățișarea mea de pândar i se păruse desigur suspectă Câteva clipe mai târziu, o altă femeie, înveșmântată toată, dar mai subțirică, se îndreptă spre locul unde stăteam postat Nu eram liniștit",
    "259": " La rândul ei, s-a oprit și s-a întors către mine Mă pregăteam să-mi iau binișor picioarele la spinare — Stai aici la adăpost și mai și tremuri? Era vocea lui Harun! Nu mi-a dat timp să scot o vorbă — Nu face nici un semn, nici un zgomot! Numără până la o sută, apoi vino după mine acasă! Mă aștepta la ușă — Povestește, am explodat eu Mi-a răspuns abia după un timp, adoptând tonul cel mai nepăsător cu putință: — Am venit, am intrat, m-am prefăcut că aș căuta pe cineva, am dat ocol sălilor, apoi am ieșit — Te-ai dezbrăcat? — Nu — Ai văzut niște lucruri? — Da, din plin — Povestește, face-te-ar Domnul pulbere! N-a spus nimic Gura lui nu schița nici un zâmbet, nici o strâmbătură Dar ochii îi sclipeau de satisfacție și de șiretenie",
    "260": " Mă sâcâia Îmi venea să-l snopesc în bătaie — Te pomenești că vrei să mă rog de tine, să-mi lipesc fruntea de papucii tăi! Iscoditorul nu era deloc impresionat de ironiile mele — Chiar dacă m-ai implora, chiar dacă te-ai întinde la picioarele mele, nu ți-aș spune nimic Am înfruntat niște riscuri, iar tu ai refuzat să le înfrunți Dacă vrei să știi ce se petrece în sala femeilor, va trebui să mă însoțești data viitoare Eram îngrozit — Ai de gând să te duci din nou acolo? I se părea ceva la mintea cocoșului, așa că nici nu binevoi să-mi răspundă A doua zi mă înființasem la post, iar de data asta l-am văzut intrând Își făcuse o costumație mai bună Nu se mulțumise doar să se înfășoare într-o haină neagră și groasă, ci își mai și înfășurase în jurul capului o basma albă care-i acoperea părul, o parte din frunte și din obraji, înnodându-se sub bărbie",
    "261": " Pe deasupra, își pusese un văl ușor, transparent Deghizarea era atât de desăvârșită, că era cât pe ce să mă las iarăși tras pe sfoară Când l-am reîntâlnit, părea tulburat I-am cerut vești din expediție, dar a refuzat să-mi răspundă, în ciuda insistențelor și strigătelor mele A păstrat cu înverșunare tăcerea; curând am uitat de acest episod Cu toate astea, Harun însuși avea să mi-l amintească, peste ani, în cuvinte ce aveau să mi se întipărească pe veci în minte \n* * * \nSpre sfârșitul acelui an, s-a întors din lunga-i preumblare unchiul meu De îndată ce au aflat vestea, andaluzii din Fès au sosit în grupuri succesive, spre a-i asculta istorisirea și a cunoaște rezultatele misiunii A povestit în amănunt despre călătoria sa pe mare, cu teama de naufragiu și de pirați, despre cum îi apăruse Constantinopolul, despre palatul sultanului, ieniceri, drumul prin diversele ținuturi ale Orientului, Siria, Irak, Persia, Armenia, Tartaria",
    "262": " Destul de iute a ajuns la ce era mai important — Pretutindeni, gazdele mele s-au arătat convinse că într-o zi nu prea îndepărtată castilienii vor fi bătuți, cu voia Celui-de-Sus, că Andaluzia va redeveni musulmană și fiecare se va putea întoarce acasă Nu știa când, nici în ce împrejurări, recunoștea el, dar putea să dea mărturie de puterea de neînfrânt a turcilor, de teroarea pe care o inspira oricui vederea trupelor turcești atât de numeroase Se arăta convins de interesul lor imens pentru soarta Granadei, de voința lor de a o dezrobi de necredincioși Dintre toți cei de față, nu eram printre cei mai puțin entuziaști Când am rămas singuri, seara, am stăruit pe lângă unchiul meu: — Când crezi că ne vom întoarce? Nu a părut că pricepe ce voiam să spun: — Să ne întoarcem unde? Mi-am explicat reacția lui prin oboseala călătoriei",
    "263": " — La Granada, nu de asta vorbeai? S-a uitat la mine îndelung, măsurându-mă parcă, înainte de a spune cu glas încet și apăsat: — Hassan, fiule, ai împlinit acum doisprezece ani și se cuvine să-ți vorbesc ca de la bărbat la bărbat (mai șovăi o clipă) Ascultă-mă bine Ce am văzut eu în Orient e că sufiul Persiei se pregătește de război cu turcii, care sunt mai cu seamă preocupați de conflictul lor cu venețienii Cât privește Egiptul, tocmai a primit de la castilieni o încărcătură de grâu în semn de prietenie și de alianță Asta e realitatea Poate, peste câțiva ani, lucrurile se vor schimba, dar astăzi, nici unul dintre suveranii musulmani pe care i-am întâlnit nu mi s-a părut îngrijat de soarta granadinilor, fie că e vorba despre noi, pribegii, sau de bieții străini În privirile mele era nu atât dezamăgire, cât mai degrabă surpriză",
    "264": " — Ai să mă întrebi, continuă Khâli, de ce le-am spus acestor oameni care erau aici contrariul adevărului Vezi tu, Hassan, toți oamenii ăștia încă țin, agățată pe ziduri, cheia casei lor din Granada În fiecare zi se uită la ea, și, uitându-se la ea, oftează și se roagă În fiecare zi revin în amintirile lor bucuriile, obiceiurile, o anume mândrie mai cu seamă, lucruri pe care nu le vor regăsi în pribegie Singura lor rațiune de a trăi este de a se gândi că în curând, datorită marelui sultan sau Providenței, își vor regăsi casa, culoarea pietrelor ei, miresmele grădinii ei, apa fântânii ei, intacte, neschimbate, ca în visele lor Ei trăiesc astfel, vor muri astfel, și fiii lor vor face la fel după ei Poate că va trebui să se încumete cineva să le spună că trebuie să privească înfrângerea în față, poate că va avea cineva curajul să le explice că, pentru a te ridica, trebuie mai întâi să admiți că ești căzut la pământ",
    "265": " Poate că va trebui să le spună cineva adevărul într-o bună zi Eu, unul, n-am curajul s-o fac \n\nANUL LEILOR FURIOȘI 906 de la hegira (28 iulie 1500 16 iulie 1501) \nSora mea Mariam se făcuse mare fără ca eu să-mi dau seama Două lungi despărțiri făcuseră din ea o străină Nu mai locuiam sub același acoperiș, nu mai aveam aceleași jocuri Când o întâlneam, cuvintele noastre nu mai erau complice, nu ne mai înțelegeam din priviri A fost nevoie, în anul acela, ca ea să mă strige de sus, de pe catârca pe care era cocoțată, pentru ca eu s-o văd din nou, s-o privesc, să-mi amintesc de fetița la care țineam și pe care o băteam până începea să plângă Era la începutul verii, într-o livadă de măslini pe drumul spre Meknès Tatăl meu hotărâse ca eu să-l însoțesc, împreună cu Warda și cu Mariam, într-o călătorie în interiorul țării",
    "266": " Tot mai căuta terenuri pentru luat în arendă Intenționa, cu ajutorul unor agronomi andaluzi pe care îi cunoștea, să dezvolte culturi care erau puțin și, mai cu seamă, prost practicate pe pământ african, mai ales dudul alb pentru creșterea viermelui de mătase Mi-a vorbit, cu sumedenie de amănunte, de o vastă încercare la care urma să participe unul dintre oamenii cei mai bogați din Fès Ascultându-l, am avut impresia că depășise faza de descurajare și de lehamite care urmase părăsirii Granadei, sfâșiere ce fusese agravată de pierderea uneia, apoi a celeilalte soții De acum făcea proiecte, trecea la provocări, avea pumnii pregătiți de luptă, ochii priveau iarăși pofticioși Pentru acest drum călăream pe cal la fel ca el, însă femeile erau urcate pe niște catârce, așa că eram nevoiți să înaintăm în ritmul lor La un moment dat, Warda s-a apropiat de Mohamed",
    "267": " M-am întors în dreptul lui Mariam Ea a încetinit, pe nesimțite Părinții se îndepărtau: — Hassan! Încă nu-i adresasem vreun cuvânt de când plecasem din Fès, cu patru ceasuri în urmă Am întors către ea o privire ce voia să însemne în cel mai bun caz: „Ai necazuri cu animalul?“ Ea își dăduse însă la o parte vălul ușor de culoarea nisipului, iar chipul alb era luminat de un zâmbet trist — Unchiul tău te iubește ca pe propriul lui fiu, nu-i așa? Întrebarea mi s-a părut deplasată și fără rost Am încuviințat pe tonul cel mai expeditiv cu putință, neavând nicidecum de gând să pălăvrăgesc cu fiica Wardei despre relațiile cu familia mamei mele Dar nu asta era intenția ei — Când voi avea copii, ai să-i iubești așa cum te iubește el? — Desigur, am zis Însă acel „Desigur!“ a fost prea rapid, prea morocănos",
    "268": " Și încurcat Mă temeam de ce va urma Or, urmarea s-a lăsat așteptată Am tras cu coada ochiului spre Mariam; tăcerea ei mă stingherea aproape la fel de mult ca întrebările ei Nu se mai uita la mine, dar nu-și mai trăsese la loc vălul, în pofida prafului de pe drum M-am întors spre ea și am privit-o îndelung, pentru prima dată de atâta timp Nu era mai puțin bucălată decât atunci când o văzusem venind spre noi agățată de brațul maică-sii, pe tartană Pielea nu-i era mai puțin trandafirie Buzele nu-i luceau mai puțin Cu toate astea, khôlul întins pe pleoape o făcea să pară femeie La fel și silueta De altfel, în vreme ce o tot observam, s-a îndreptat de spate și i-am putut ghici sânii Inima ei bătea mai tare, sau a mea? Mi-am plecat ochii",
    "269": " Într-un singur an, se maturizase, se făcuse frumoasă și tulburătoare — Când voi avea copii, ai să-i iubești? Ar fi trebuit să fiu agasat, dar am zâmbit, amintindu-mi brusc de modul în care, încă de când avea doar un an, cerea aceeași jucărie de trei ori la rând, de patru ori, de zece ori, fără încetare și pe același ton — Desigur că am să-i iubesc — Ai să vorbești cu mama lor așa cum vorbește unchiul tău cu Salma? — Da, fără îndoială — Ai să vii des la ea? Ai s-o întrebi dacă e sănătoasă? Ai să-i asculți păsurile? — Da, Mariam, da! Ea trase atunci brusc de hățuri și catârca se ridică în două picioare M-am oprit S-a uitat fix la mine: — Dar atunci de ce nu-mi vorbești niciodată? De ce nu vii să mă întrebi dacă plâng noaptea? De toți ceilalți bărbați trebuie să mă tem",
    "270": " De tatăl meu astăzi, de bărbatul meu mâine, de toți cei ce nu sunt rudele mele și de care trebuie să mă ascund Slăbi frâul și catârca o porni iarăși în trap mărunt M-am grăbit ca să pot rămâne alături de ea Continuam să nu-i vorbesc, dar, ciudată senzație, mă temeam pentru ea, o învăluiam cu privirea într-o afecțiune neașteptată Mi se părea că o pândește o primejdie \n* * * \nLa jumătatea drumului dintre Fès și Meknès, am poposit pentru a înnopta într-un sat numit Rușinea Imamul moscheii din locul cu pricina ne-a oferit găzduire în schimbul unei pomeni pentru orfanii de care se ocupa Era un om fără prea mare știință de carte, dar foarte amabil, și n-a șovăit să ne explice de ce avea satul un astfel de nume Locuitorii, mărturisi el, cunoscuți dintotdeauna pentru marea lor zgârcenie, sufereau că aveau această reputație",
    "271": " Caravanele negustorilor se fereau să se oprească în satul lor Într-o zi, aflând că sultanul din Fès plecase la vânătoare de lei pe meleagurile lor, s-au hotărât să-l invite dimpreună cu întreaga curte și, în cinstea lui, au tăiat câteva oi Suveranul a cinat și a adormit Vrând să dea dovadă de mărinimie, au așezat în fața ușii acestuia un burduf uriaș și s-au înțeles să-l umple cu lapte pentru micul dejun regesc Locuitorii trebuiau să-și mulgă caprele, apoi să vină fiecare cu găleata s-o toarne în burduf Date fiind dimensiunile acestuia, fiecare sătean și-a spus că și-ar putea îndoi laptele cu o cantitate zdravănă de apă, fără ca nimeni să-și dea seama Astfel că, a doua zi de dimineață, regelui și curtenilor săi le-a fost turnat un lichid aproape transparent care nu avea alt gust decât cel al zgârceniei Totuși, dacă îmi aduc aminte de trecerea mea prin acel sat, aceasta nu este din pricina năravului de nevindecat al locuitorilor săi, ci mai degrabă din cauza groazei de nedescris pe care am resimțit-o acolo",
    "272": " Imamul ne primise foarte corect și ne oferise ca loc de dormit o colibă din lemn în preajma moscheii, având alături un țarc pentru animale Warda și cu Mariam s-au culcat înăuntru; tatăl meu și cu mine am preferat să dormim pe acoperiș, unde puteam profita de răcoare pe timpul nopții de vară Așadar acolo ne găseam când, către miezul nopții, doi lei enormi, atrași de mirosul cailor și al catârilor, veniră la ușa noastră și încercară să smulgă propteaua de spini care ne apăra animalele Caii începuseră să necheze ca turbați, se azvârleau spre pereții colibei, care amenința să se prăbușească la fiecare nouă zguduitură, și tot așa vreme de mai bine de două ceasuri, până ce unul dintre lei, desigur ațâțat de înțepăturile miilor de ace care-l furnicau la fiecare nouă năvală, se întoarse spre ușă și începu să zgârie, brăzdând-o cu ghearele Tata și cu mine urmăream spectacolul neputincioși, știind că fiarele ar putea ajunge la femei și le-ar putea devora, fără ca noi să putem face altceva decât să privim de sus de pe acoperiș sau să ne aruncăm în boturile lor ca să ne salvăm onoarea",
    "273": " De jos ne ajungeau la urechi țipetele lui Mariam și rugăciunile Wardei, care o chema pe Madona în castiliană Cu glas tremurător, Mohamed făcea, la rândul său, o făgăduială: dacă aveam să ieșim de acolo teferi, își va întrerupe călătoria spre a merge în pelerinaj în orașul Taghya, ca să aducă o ofrandă la mormântul lui wali Bu Izza, un sfânt cunoscut pentru numeroasele miracole săvârșite împotriva leilor Nu știu dacă mai eficace a fost intervenția acestui wali sau cea a mamei lui Mesia, dar nu e mai puțin adevărat că până la urmă leii s-au plictisit și, la cele dintâi licăriri ale zorilor, s-au îndepărtat, chiar dacă răgetele lor, la fel de înfricoșătoare, încă ne ajungeau la urechi dinspre muntele cel mai apropiat Și abia când satul s-a însuflețit la lumina dimineții, am avut curaj să ne părăsim refugiul Cu toate astea, pentru a porni iarăși la drum, trebuia să așteptăm trecerea unei caravane mari",
    "274": " Mohamed, hotărât să-și împlinească făgăduiala fără zăbavă, voia să găsească la Meknès un grup de pelerini care plecau spre Taghya Ajungând acolo o săptămână mai târziu și văzând imensa mulțime care se ducea, la fel ca noi, la mormântul acelui wali, am înțeles groaza permanentă pe care le-o inspiră leii locuitorilor Africii Aveam să-mi dau și mai bine seama de acest lucru în cursul călătoriilor mele De câte ori, ajungând într-un sat, am văzut oamenii strânși laolaltă și, înspăimântați, pentru că o familie tocmai fusese devorată de fiarele acelea sălbatice! De câte ori, voind s-o iau pe un anume traseu, am fost întors din drum de către călăuze pentru simplul motiv că leii tocmai sfâșiaseră o întreagă caravană! S-a întâmplat chiar ca o singură astfel de fiară să atace un detașament de două sute de călăreți înarmați și să omoare cinci-șase dintre ei înainte de a bate în retragere",
    "275": " Cu siguranță, leul este animalul cel mai curajos dintre toate, o spun cât se poate de firesc, din moment ce tocmai numele acestei fiare sălbatice aveam să-l port vreme de opt ani încheiați în Italia Se cuvine totuși să precizez că cei din zonele reci sunt cu mult mai puțin feroci decât cei din zonele calde La Fès, când vrei să-l faci să tacă pe un lăudăros, îi spui: „Ești la fel de curajos ca leii din Agla cărora le mănâncă vițeii coada“ E adevărat că în localitatea cu acest nume, e de ajuns ca un copil să alerge țipând în urma unui leu pentru ca acesta s-o ia la sănătoasa Într-un alt sat de munte, numit Piatra-Roșie, ei își fac apariția printre case ca să mănânce oasele care le sunt lăsate, și toți oamenii merg pe lângă ei fără nici o teamă Am mai auzit spunându-se că dacă o femeie se pomenește singură față-n față cu un leu într-un loc izolat, e de ajuns să-și descopere o anumită parte a corpului pentru ca fiara să scoată atunci un răget puternic, să-și plece privirea și s-o întindă",
    "276": " Liber să creadă fiecare ce vrea! \n* * * \nLa întoarcerea din acest pelerinaj improvizat, mi-am amintit de sentimentul vag de teamă pe care-l simțisem pentru Mariam O premoniție a asaltului leilor asupra colibei noastre? Pe moment, așa am crezut E adevărat că la doisprezece ani, încă mai credeam că, dintre fiare și oameni, cele dintâi erau cele mai dăunătoare \n\nANUL MARII RECITĂRI 907 de la hegira (17 iulie 1501 6 iulie 1502) \nLogodnicul lui Mariam avea de patru ori vârsta ei, de două ori talia ei, o avere dobândită pe căi necinstite și zâmbetul celor care au învățat de timpuriu că viața e o veșnică înșelătorie La Fès i se spunea Zeruali și mulți se uitau la el cu invidie, căci acest fost păstor își clădise palatul cel mai mare din oraș, după cel al suveranului, se înțelege, elementară înțelepciune pentru cineva care ține să-și păstreze capul pe umeri",
    "277": " Nimeni nu știa cum crescuse averea lui Zeruali În primii patruzeci de ani de viață, zice-se, bătuse cu caprele sale potecile muntelui Beni Zerual, în Rif, la treizeci de mile depărtare de mare Am avut, mult mai târziu, prilejul să vizitez ținutul ăsta, unde am putut observa un fenomen extraordinar: pe fundul văii există o deschizătură în pământ, s-ar părea că e o grotă; de acolo iese încontinuu o flacără înaltă, iar jur-împrejur s-a format o baltă întunecată la culoare, conținând un lichid vâscos cu miros persistent Numeroși străini vin acolo ca să privească acest lucru ieșit din comun, aruncă înauntru rămurele și bucățele de lemn care ard pe loc Unii cred că acolo e gura Iadului Nu departe de locul ăsta neliniștitor se află, zice-se, niște puțuri secrete în care romanii își îngropaseră comorile înainte de a părăsi Africa Nimerise oare păstorul, mergând la pășunat, peste una din aceste ascunzători? Asta auzisem eu șușotindu-se la Fès cu mult înainte ca acest Zeruali să dea năvală în viața mea",
    "278": " Oricum ar sta lucrurile, odată descoperită comoara asta, în loc s-o risipească imediat așa cum fac ades cei peste care dă norocul, el ticluise îndelung o stratagemă După ce vânduse în doze mici o parte din comoară, iată că se dusese într-una din zile, bogat împodobit, în audiență publică la sultanul din Fès — Câți dinari de aur scoți din Beni Zerual în fiecare an? l-a întrebat el pe monarh — Trei mii, a răspuns suveranul — Eu îți voi da șase mii, cu plata înainte, dacă mi-l dai în arendă Și iată-l pe Zeruali al nostru capăta ce râvnea, dimpreună cu un detașament de soldați care să-l ajute să strângă impozitul, să stoarcă de la locuitori până și cele mai mărunte economii, prin amenințare sau tortură La sfârșitul anului, a venit iarăși la suveran: — M-am înșelat Am obținut nu șase mii, ci douăsprezece mii de dinari",
    "279": " Impresionat, stapânul din Fès i-a dat în arendă lui Zeruali toată zona muntelui Rif, și i-a încredințat o sută de soldați înarmați cu arbalete, trei sute de călăreți, precum și patru sute de pedeștri ca să-l ajute să jupoaie șapte rânduri de piei de pe populație Vreme de cinci ani, randamentul dărilor a fost mult mai solid decât până atunci, numai că oamenii din Rif începeau să sărăcească; mulți au plecat să se așeze în alte provincii ale regatului, iar unele orașe de pe coastă s-au gândit chiar să se dea pe mâna castilienilor Simțind că lucrurile iau o întorsătură proastă, Zeruali a renunțat la funcție, a părăsit ținutul Rif și a venit să se așeze la Fès cu banii pe care îi storsese până atunci Dat fiind că nu-și înstrăinase încrederea monarhului, a pus să i se clădească un palat și a început să se ocupe de tot soiul de afaceri",
    "280": " Lacom, nemilos, dar extrem de dibaci și veșnic în căutare de ideii ingenioase Tatăl meu îl cunoscuse prin mijlocirea unui bogat emigrant andaluz și îi înfățișase proiectul lui de creștere a viermilor de mătase Extrem de interesat, Zeruali pusese o sumedenie de întrebări privitoare la omidă, gogoșa viermelui, secreția viermelui, orificiul de secreție, cerând unuia dintre sfătuitorii lui să țină minte fiecare amănunt Spusese că se considera fericit să colaboreze cu un om atât de competent ca Mohamed — Asta înseamnă unirea minții cu norocul Cum tata răspundea că întreg orașul Fès cunoștea inteligența și iscusința lui Zeruali, acesta i-o întorsese: — Tu, care ai citit atâtea cărți, nu știi ce a spus mama unui sultan din vremea veche la nașterea fiului ei? „Nu-ți urez să ai minte, căci va trebui s-o pui în slujba celor puternici; îți urez să ai noroc, pentru ca oamenii deștepți să fie în slujba ta",
    "281": "“ Probabil că același lucru l-a dorit maică-mea atunci când m-am născut, a încheiat Zeruali, râzând din toată inima Întrevederea i-a părut încurajatoare tatei, deși interlocutorul i-a cerut la sfârșit un răgaz de gândire; voia să-l pună pe monarh la curent cu proiectul, să obțină încuviințarea lui, să mai ceară părerea câtorva țesători, precum și câtorva negustori ce se ocupau cu comerțul în afara țării Totuși, spre a-și dovedi marele interes pentru afacerea asta, i-a dat avans lui Mohamed patru sute de monezi din aur și l-a momit totodată cu ideea unei uniri între familii După câteva luni, cred că era prin luna șaaban din anul acela, Zeruali l-a chemat la el pe tata I-a adus la cunoștință că proiectul îi era acceptat și că trebuia să pornească pregătirile, să caute câteva câmpuri plantate cu duzi albi, să mai planteze și alții, să umble după lucrători pricepuți la treaba asta și să construiască primele crescătorii de viermi de mătase",
    "282": " Regele însuși era entuziasmat Voia să inunde Europa și țările musulmane cu mătăsuri, descurajându-i astfel pe neguțători să mai meargă până în China spre a importa această prețioasă marfă Tata tropăia de nerăbdare Așadar, visul lui avea să se împlinească, și încă la o scară ce-i depășea cu mult așteptările Se vedea deja bogat, lungit pe imense perne din mătase într-un palat cu pereții căptușiți cu majolică1; avea să fie cel dintâi printre cetățenii de vază din Fès, mândria granadinilor, un apropiat al sultanului, un binefăcător al școlilor și al moscheilor — Ca să pecetluim înțelegerea, urmă Zeruali, ce poate fi mai bun decât o alianță de sânge? N-ai o fată de măritat? Pe loc, Mohamed îi făgădui comanditarului său mâna lui Mariam Cu totul din întâmplare am aflat, câteva zile mai târziu, conținutul acestei discuții ce avea să schimbe multe lucruri în viața mea",
    "283": " Sara cea Bălțată se dusese la haremul lui Zeruali ca să-și vândă parfumurile și flecuștețele, cum făcea și în casele și palatele din Granada În tot timpul vizitei, femeile nu sporovăiseră decât despre noua căsătorie a stăpânului lor, făcând glume pe seama vigorii lui neslăbite și discutând despre consecințele acestei din urmă achiziții asupra favoritelor din acel moment Omul avea deja patru neveste, cât îi dădea voie Legea să aibă atunci; trebuia așadar s-o repudieze pe una dintre ele, numai că era obișnuit cu acest lucru, iar nevestele lui de asemenea Femeia divorțată căpăta o casă în imediata vecinătate, uneori rămânea chiar în interiorul casei lui Zeruali și se șușotea că unele rămăseseră însărcinate după despărțire fără ca Zeruali să se arate surprins sau ofensat Bineînțeles, Sara s-a năpustit chiar în după-amiaza aceea la maică-mea ca să-i aducă la cunoștință bârfele Eu tocmai mă întorsesem de la școală și ronțăiam niște curmale ascultând cu o ureche distrată trăncăneala celor două femei",
    "284": " Deodată, un nume M-am apropiat: — Au avut chiar și timp să-i dea lui Mariam o poreclă: Viermele de Mătase Am pus-o pe Bălțată să-mi repete întocmai cele deja spuse, apoi am întrebat-o îngrijat: — Crezi că sora mea o să fie fericită cu bărbatul ăla? — Fericită? Femeile nu încearcă decât să se ferească de ce e mai rău Răspunsul mi s-a părut prea general și vag — Vobește-mi despre Zeruali ăsta! Era o poruncă bărbătească Făcu o strâmbătură destul de batjocoritoare, dar răspunse: — Nu se bucură de o bună reputație Viclean, fără scrupule Putred de bogat — Se spune că a jecmănit ținutul Rif — Principii au jecmănit mereu provinciile și nimeni nu le-a refuzat vreodată din pricina asta mâna fiicei sau surorii — Și cu femeile, cum stă? M-a privit din cap până-n picioare, stăruind asupra pufului firav de pe chipul meu",
    "285": " — Ce știi tu despre femei? — Știu ce trebuie să știu A schițat un zâmbet; privirea mea hotărâtă l-a înghețat S-a întors spre maică-mea, părând să întrebe dacă trebuia să continue o astfel de conversație cu mine Cum ea îi făcea semn că da, Sara răsuflă adânc și își puse greoi mâna pe umărul meu: — Femeile lui Zeruali trăiesc îngrădite în harem; tinere sau bătrâne, libere sau roabe, albe sau negre, nu sunt mai puțin de o sută care țes necontenit intrigi pentru a petrece o noapte cu stăpânul, pentru a căpăta un favor pentru fiu, un covor în odaie, o podoabă, un parfum, un elixir Cele care așteaptă afecțiunea unui soț n-o vor avea, cele care umblă după aventură sfârșesc cu ștreangul de gât, cele care nu vor decât să trăiască în pace la adăpost de nevoi, fără bătaie de cap, fără bucătăriseală, fără corvezi, fără un bărbat care să le ceară o cană cu apă sau un vas cu apă caldă, acelea pot fi fericite",
    "286": " Cărei categorii îi aparține sora ta? Turbam: — Nu ți se pare scandalos că o fetiță de treisprezece ani trebuie dată ca răsplată unui negustor bătrân la încheierea unei învoieli? — La vârsta mea, doar naivitatea mai izbutește să mă scandalizeze M-am întors spre maică-mea, arțăgos: — Și tu crezi că individul ăsta are dreptul să stoarcă bani de la musulmani, să-și ia o sută de neveste în loc de patru, să-și bată astfel joc de Legea lui Dumnezeu? Ea își află adăpost îndărătul unui verset de revelație divină: — Omul devine răzvrătit de îndată ce se pomenește în belșug Fără s-o salut nici pe una, nici pe cealaltă, m-am sculat și am plecat Drept la Harun Aveam nevoie ca cineva din preajma mea să se simtă indignat Să-mi spună că Pământul n-a fost creat pentru a fi dat, cu femeile și bucuriile lui, pe mâna unui Zeruali și a celor de teapa lui",
    "287": " Mutra pe care a făcut-o prietenul meu la menționarea acestui nume m-a împăcat cu viața Ce auzise el despre logodnicul lui Mariam se deosebea prea puțin de cele pe care le știam eu însumi Iscoditorul mi-a jurat solemn că va face niscaiva cercetări pe lângă hamalii din breaslă spre a afla mai multe \n* * * \nSă fim prieteni, să avem treisprezece ani, un puf care creștea pe bărbie și să ne luăm la trântă cu nedreptatea: douăzeci de ani ani mai târziu, asta însemna imaginea fericirii Deocamdată, ce de frustrări, ce de suferințe! E adevărat că aveam, în ce mă privește, două motive serioase să mă bat Cel dintâi era subtila chemare în ajutor pe care mi-o lansase Mariam în drum spre Meknès, a cărei îngrijorare discretă abia acum o măsuram Cel de-al doilea era Marea Recitare, care insuflase adolescenței mele mândria de a cunoaște preceptele Credinței și voința de a nu lăsa ca ele să fie călcate în picioare",
    "288": " Pentru a înțelege ce este Marea Recitare în viața unui credincios, trebuie să fi trăit la Fès, oraș al învățăturii care pare clădit în jurul școlilor, numite medersa, așa cum unele sate sunt construite în jurul unei fântâni sau în jurul mormântului unui sfânt Când, la capătul câtorva ani buni de memorizare răbdătoare, sfârșești prin a cunoaște pe de rost fiecare surata, fiecare verset din Coran, cânt învățătorul școlii te declară apt pentru Marea Recitare, treci dintr-odată de la copilărie la viața de bărbat, de la anonimat la notorietate Pentru unii, acesta e momentul în care încep să muncească, pentru alții, momentul când au acces la colegiu, locul științei și al autorității Ceremonia organizată cu acest prilej îi dă impresia tânărului fasiot că a pătruns în lumea celor puternici În orice caz, asta am simțit eu în ziua aceea Înveșmântat în mătase ca un copil de emir, urcat pe un cal de rasă, urmat de un rob care ducea o umbrelă mare, am străbătut străzile orașului înconjurat de elevii din clasa mea, care cântau la unison",
    "289": " Pe marginea drumului, câțiva trecători mă salutau făcând semne cu mâna, iar eu le înapoiam salutul Din când în când, câte o figură cunoscută, Khâli, mama, două verișoare, câțiva vecini, Hamza bărbierul cu băieții de la hammam și, mai la o parte, sub o poartă, Warda și Mariam Cât despre tata, mă aștepta în fața sălii unde trebuia să fie oferit un banchet în cinstea mea Ducea sub braț veșmântul nou cu care, potrivit tradiției, trebuia să-l îmbrac pe dascălul școlii în semn de recunoștință Mă contempla cu o emoție dezarmantă L-am privit cu atenție la rându-mi Preț de o clipă, am revăzut în minte atâtea imagini ale lui: înduioșător când îmi povestea despre Granada; afectuos când mă mângâia pe ceafă; înspăimântător când o repudiase pe mama; execrabil când o jertfise pe sora mea; jalnic atunci când stătea prăvălit la masa unei taverne",
    "290": " Câte adevăruri îmi venea să-i strig de la înălțimea calului pe care ședeam! Știam însă că limba o să mi se lege din nou când am să pun piciorul pe pământ, când o să trebuiască să dau înapoi calul și mătăsurile, când n-am să mai fiu efemerul erou al Marii Recitări \n\nANUL STRATAGEMEI 908 de la hegira (7 iulie 1502 25 iunie 1503) — Zeruali n-a fost niciodată păstor sărman așa cum pretinde Și nici n-a descoperit niciodată vreo comoară Adevărul este că vreme de ani de zile a fost un bandit, un tâlhar de drumul mare, un asasin, iar averea lui la început n-a fost altceva decât rodul unui sfert de veac de jafuri Dar e ceva cu mult mai grav Harun scotocise de minune după informații săptămână după săptămână, dar, în ciuda frecventelor mele rugăminți, refuzase să-mi dezvăluie fie și cel mai mărunt indiciu înainte de a-și fi terminat cercetarea",
    "291": " În ziua aceea venise să mă aștepte în fața moscheii Karauiyinilor Aveam ore de la ceasul al treilea la ceasul al cincilea al dimineții, cu un învățat sirian aflat în vizită la Fès Harun își abandonase studiile și purta deja haina scurtă și murdară de pământ a hamalilor; trebuia să-și înceapă curând munca pe ziua respectivă — Lucrul cel mai grav, reluă Iscoditorul, e că individul ăsta e gelos până la demență, veșnic convins că nevestele lui caută să-l înșele, mai ales cele mai tinere și mai frumoase E de ajuns un denunț, o calomnie, un cuvânt perfid lansat de o rivală, pentru ca nefericita să fie sugrumată Eunucii lui Zeruali fac apoi totul ca această crimă să treacă drept înec, cădere sau acces violent de gâlci Cel puțin trei femei au murit deja în împrejurări suspecte Ne tot învârteam pe sub arcadele moscheii, pe care le luminau nenumărate lămpi cu ulei",
    "292": " În cele din urmă Harun a tăcut, așteptându-mi reacția Eram prea covârșit ca să mai pot scoate măcar un sunet Știam desigur că omul căruia îi fusese făgăduită sora mea era în stare de multe fărădelegi și tocmai de-asta încercam să împiedic această căsătorie Dar acum nu mai era vorba de a feri o adolescentă de o viață posacă și apatică; problema era s-o scap din ghearele unui asasin, ale unui monstru sângeros Iscoditorul nu era mai puțin îngrijat decât mine, dar mintea lui nu pierdea niciodată vremea cu tânguielile: — Când trebuie să aibă loc ceremonia? — Peste cel mult două luni Contractul este semnat, pregătirile sunt în toi, tata îi adună zestrea, a comandat așternuturile de pat și patul de decor, iar rochia lui Mariam e deja gata — Trebuie să-i vorbești tatălui tău, doar lui, căci, dacă oricine altcineva s-ar amesteca, s-ar îndărătnici și nimic n-ar mai putea împiedica nenorocirea",
    "293": " I-am urmat întocmai sfatul Am cerut mamei să verifice cu ajutorul Sarei dacă informațiile lui Harun erau adevărate Bălțata a confirmat totul o săptămână mai târziu, nu înainte de a mă fi pus să jur pe Coran că n-am să amintesc niciodată de numele ei în treaba asta Aveam nevoie de această nouă mărturie pentru a-l putea înfrunta pe tata, fără ca vreo urmă de îndoială să-mi treacă prin minte În pofida acestei precauții, am petrecut o noapte întreagă sucind și răsucind în minte cele ce aveam să-i spun, mai întâi pentru a aduce vorba despre subiect, apoi pentru a ține piept înfruntărilor și în sfârșit, dacă Cel-de-Sus se arăta înțelegător față de mine, pentru a avea câștig de cauză Mii de răspunsuri mi s-au tot alcătuit în minte, de la cele mai iscusite la cele mai seci, dar nici unul n-a rezistat până în zori, astfel că a trebuit să-l înfrunt pe tata a doua zi fără să am nici o idee, nici un început de argument",
    "294": " — Aș vrea să-ți spun ceva ce s-ar putea să nu-ți placă Tocmai înghițea, ca în fiecare dimineață, terciul de alac, stând așezat pe o pernă din piele într-un colț din curtea interioară — Ai făcut o prostie? — Nu este vorba de mine Mi-am luat inima-n dinți: — De când oamenii au aflat că sora mea se va căsători cu Zeruali, vin adesea să-mi povestească lucruri de necrezut Ducând castronașul la buze, sorbi zgomotos — Ce fel de oameni? Orașul ăsta nu duce lipsă de pizmași! M-am făcut că nu aud — Se spune că mai multe dintre nevestele lui au murit sugrumate — Dacă îți mai spune cineva una ca asta, ai să-i răspunzi că, dacă femeile acelea au fost pedepsite, înseamnă că au meritat-o, iar în familia noastră fetele au fost întotdeauna ireproșabile — Ești sigur că Mariam va fi fericită cu",
    "295": "? — Vezi-ți de treburile tale S-a șters la gură cu dosul mânecii și s-a ridicat ca să plece Am stăruit, lamentabil — Nu pleca așa! Lasă-mă să-ți vorbesc! — Am făgăduit-o pe sora ta acestui om și eu n-am decât un singur cuvânt Pe deasupra, am semnat, iar căsătoria se face peste câteva săptămâni În loc să stai să asculți gogoși, mai bine fă-te util! Du-te la mindirigii și vezi dacă treaba pe care o au de făcut merge bine — Tot ce se leagă de căsătoria asta, refuz să mă O palmă Atât de violentă, că am văzut stele verzi preț de câteva clipe bune Îndărătul meu, am auzit strigătul înăbușit al Wardei și al lui Mariam care, adăpostite în spatele unei uși, nu scăpaseră nimic din discuție Tata mi-a apucat falca în mână, strângând cu putere și scuturând-o nervos: — Niciodată să nu-mi mai spui: refuz! Niciodată să nu-mi mai vorbești pe tonul ăsta! Nu știu ce mi-a venit în clipa aceea",
    "296": " Aveam impresia că altcineva vorbea cu gura mea: — Nu ți-aș fi vorbit niciodată pe tonul ăsta dacă nu te-aș fi văzut stând într-o tavernă! În clipa următoare deja regretam Voi regreta până la sfârșitul zilelor mele că am rostit acel cuvânt Aș fi preferat să mă pălmuiască din nou, să mă snopească în bătaie, decât să se prăbușească pe pernă, cu aerul rătăcit, cu obrazul îngropat în palme La ce ar mai fi folosit să-i cer iertare? Am ieșit din casa lui, alungându-mă de acolo eu însumi, și am mers drept înainte, ceasuri întregi, fără să salut pe nimeni, fără să văd pe nimeni, cu capul gol și dureros În noaptea aceea, n-am dormit nici la tata acasă, nici la unchiul meu Am venit seara la Harun, m-am întins pe o rogojină și nu m-am mai sculat Până a doua zi Era o zi de vineri",
    "297": " Când am deschis ochii, l-am văzut pe prietenul meu care mă privea Am avut impresia că stătea în poziția aceea de ceasuri întregi: — Încă un pic și pierdeai rugăciunea de la amiază Nu se putea spune că exagera, căci soarele era foarte sus — Când ai venit ieri seară, aveai înfățișarea cuiva care tocmai și-a ucis tatăl, cum se spune pe la noi Zâmbetul meu n-a fost decât o hidoasă strâmbătură I-am explicat ce se întâmplase — Ai greșit spunându-i asta Dar și el a greșit, deoarece e pe punctul să-și dea fata pe mâna unui călău Ai să lași să fie înfăptuită o crimă împotriva surorii tale pentru a-ți repara propria greșeală? Tocmai asta mă pregăteam să fac Dar, spus astfel, lucrul mi se părea infam — Mă pot adresa lui Khâli, el va găsi argumentele care să-l convingă pe tata",
    "298": " — Deschide bine ochii, nu pe tatăl tău trebuie să-l convingi — Totuși, nu Mariam ar fi cea care ar putea refuza să se mărite! Dacă ar cuteza să scoată fie și un sunet, i-ar rupe oasele! — Rămâne logodnicul! Nu pricepeam Cu siguranță nu mă deșteptasem bine — Zeruali? — Da’ cine altcineva, și nu te mai uita la mine cu ochii ăștia! Scoală-te și hai după mine! Pe drum, mi-a explicat stratagema Nu la ușa bogatului bandit trebuia să batem, ci la aceea a unui bătrân care n-avea nimic în comun, nici de departe nici de aproape, cu căsătoria surorii mele Și care, totuși, era singurul care o mai putea împiedica Astaghfirullah Ne-a deschis chiar el Nu-l mai văzusem până atunci fără turban Parcă era gol și de două ori mai firav Nu ieșise toată ziua din casă, căci de două vineri îl durea într-o parte",
    "299": " Avea șaptezeci și nouă de ani, ne-a spus el, și socotea că trăise de ajuns, „dar asta judecă doar Dumnezeu“ Vizita a doi ștrengari ce păreau descumpăniți îl intriga — Trag nădejde că n-ați venit să-mi dați o veste proastă Harun începu să vorbească L-am lăsat Inițiativa era a lui Tot el trebuia s-o ducă până la capăt — O veste proastă, da, dar nu un deces O căsătorie potrivnică Legii lui Dumnezeu nu e oare o veste proastă? — Cine se căsătorește? — Sora lui Hassan, Mariam — Fiica rumiyyei? — N-are importanță cine îi e mamă Din moment ce măsurătorul este musulman, fiica sa este musulmană Șeicul îl privea pe Iscoditor cu afecțiune — Cine ești? Nu te cunosc — Sunt Harun, fiul lui Abbas hamalul — Continuă Îmi place cum vorbești",
    "300": " Încurajat, prietenul meu a explicat pentru ce veniserăm N-a zăbovit asupra soartei nevestelor lui Zeruali, pentru că știa că argumentul ăsta nu prea ținea cu Astaghfirullah În schimb, a amintit de viața destrăbălată a logodnicului, de relațiile lui cu fostele soții, apoi a stăruit îndelung asupra trecutului acestuia, asupra masacrării călătorilor, „mai ales a primilor pribegi andaluzi“, asupra jafului din Rif — Ce spui tu e de ajuns pentru a trimite un om în focul Iadului până la sfârșitul veacurilor Dar ce dovezi ai? Ce martori poți numi? Harun se făcu umil: — Prietenul meu și cu mine suntem prea tineri, abia am trecut de Marea Recitare, iar cuvântul nostru nu va atârna prea greu Noi nu cunoaștem mare lucru din ale vieții și se prea poate să fim indignați de fapte care, în ochii celorlalți oameni, par obișnuite Acum, după ce am deșertat tot ce știm, acum, după ce am spus tot ce aveam pe suflet, e rândul tău, venerabile șeic, să vezi ce e de făcut",
    "301": " Când ne-am văzut din nou afară, l-am privit pe Iscoditor cu un aer de îndoială Părea sigur de el — Ce i-am spus, asta gândesc cu adevărat Noi am făcut tot ce stătea în puterile noastre Nu mai avem decât să așteptăm Însă înfățișarea lui veselă spunea cu totul altceva — Am impresia că ești tare mulțumit și nu văd deloc de ce — Poate că Astaghfirullah nu mă cunoștea, dar eu îl cunosc de mult Și am încredere în caracterul lui execrabil A doua zi, șeicul părea vindecat Oamenii i-au văzut turbanul circulând febril prin bazare, agitându-se pe sub porți, după care se pierdu într-un hammam În vinerea următoare, la ceasul când îmbulzeala era cea mai mare, a luat cuvântul în moscheea sa obișnuită, cea mai frecventată de emigranții andaluzi În modul cel mai nevinovat din lume, a început să povestească „viața exemplară a unui om foarte respectat pe care n-am să-l numesc“, evocând banditismul, jaful, dezmățul, cu aluzii atât de precise, încât toți cei de față au început până la urmă să șușotească numele lui Zeruali, deși acesta nu fusese nici măcar o singură dată rostit",
    "302": " — Aceștia sunt oamenii pe care credincioșii îi respectă și îi admiră în aceste vremuri de decădere! Aceștia sunt oamenii cărora sunteți mândri să le deschideți ușile caselor voastre! Aceștia sunt oamenii cărora le jertfiți fiicele voastre ca unor zeități de dinainte de islam! Înainte de căderea serii, întregul oraș nu vorbea decât despre acest incident Lui Zeruali însuși, vorbele șeicului i-au fost repetate întocmai Pe dată, a trimis după tatăl meu, a insultat în fața lui întreaga Granadă și pe toți andaluzii, l-a înștiințat, bâlbâindu-se de furie, că nu se mai punea problema vreunei înțelegeri, vreunei căsătorii, și în nici un caz a creșterii de viermi de mătase, că-l soma să restituie neîntârziat dinarii pe care îi dăduse avans, că măsurătorul și toți ai lui aveau curând să regrete amarnic ceea ce fusese făcut Îngrozit, Mohamed a încercat să-l asigure de nevinovăția lui, dar a fost dat afară fără menajamente de paznici",
    "303": " Adesea, când o căsătorie este astfel anulată în ultimul moment, într-o atmosferă de ranchiună, și mai cu seamă când logodnicul se simte călcat în picioare, el face să circule zvonul că făgăduita nu e fecioară sau că moravurile ei sunt ușoare, pentru ca ea să nu-și mai poată găsi un soț N-aș fi fost surprins dacă banditul respins ar fi reacționat astfel, într-atât se simțea de umilit Dar niciodată, nici în cele mai urâte coșmaruri, nu mi-aș fi putut închipui răzbunarea pe care Zeruali o punea la cale \n\nANUL FIRULUI DE IARBĂ ÎNNODAT 909 de la hegira (26 iunie 1503 13 iunie 1504) \nÎnceputul acelui an fusese alunecos, pașnic și studios De Anul Nou, care căzuse în plină vară, ne împotmoleam pe străzi, într-atât fuseseră stropite cu apă în nopțile precedente, de Mihrajan La fiecare alunecuș, la fiecare băltoacă de noroi, mă duceam cu gândul la tata, care detesta atât de mult sărbătoarea asta și datinile care aveau legătură cu ea",
    "304": " Nu-l mai văzusem de la cearta noastră, fie ca Dumnezeu să mă ierte odată și odată! dar ceream regulat vești despre el Wardei și lui Mariam Răspunsurile lor erau rareori liniștitoare Ruinându-se pentru a da o zestre bogată surorii mele, pomenindu-se încărcat de datorii, frustrat de visuri și lipsit de afecțiunea alor săi, Mohamed căuta uitarea prin cârciumi Cu toate astea, în primele săptămâni ale anului, părea că își revine, încet, de pe urma rupturii cu Zeruali Închiriase în cele din urmă, în vârful unui munte, la șase mile de Fès, o locuință veche, destul de dărăpănată, dar având o vedere superbă asupra orașului, și niște terenuri vaste unde se jura că va produce cei mai buni struguri și cele mai minunate smochine din tot regatul; îl mai bănuiam și că voia să obțină propriul său vin, deși muntele ținea de domeniul Marii Moschei Proiecte, desigur, mai modeste decât cultura mătăsii; măcar nu-l puneau pe tata în slujba unui bandit precum Zeruali",
    "305": " De acesta nu mai auzisem nimic de luni întregi Dăduse oare uitării pățania, trecuse cu buretele, el despre care se spunea că săpa în marmură cea mai măruntă injurie? Mi se întâmpla să-mi pun întrebări, rodul neliniștilor trecătoare iute măturate de ocupațiile mele captivante de învățăcel Îmi petreceam timpul în sălile de clasă, la moscheea Karauiyinilor, de la miezul nopții până la ora unu și jumătate, potrivit orarului de vară, iar restul zilei la colegiul cel mai celebru din Fès, medersa Bu-Inania; dormeam în pauze, un pic în zori, un pic după-amiaza; inactivitatea mi-era nesuferită, odihna mi se părea inutilă, aveam abia cincisprezece ani, un corp bun de pus la treabă, o lume de cunoscut și patima cititului Profesorii noștri ne puneau să studiem zi de zi comentariile asupra Coranului și Tradiției Profetului, iar apoi se încingea discuția De la Scrieri treceam adesea la medicină, la geografie, la matematici sau la poezie, uneori chiar la filosofie sau la astrologie, în ciuda interzicerii categorice a acestor materii de către suveran",
    "306": " Aveam norocul să avem ca magiștri niște oameni versați în toate domeniile cunoașterii Pentru a se deosebi de gloată, unii își înfășurau turbanul în jurul unor calote înalte și ascuțite, asemănătoare acelora pe care aveam să le văd purtate de medici, în cursul șederii mele la Roma Noi, învățăceii, aveam o simplă tichie În pofida științei și veșmântului lor, profesorii noștri erau mai toți oameni plăcuți, cu răbdare la explicații, atenți la talentele fiecăruia Câteodată, ne pofteau la ei acasă, ca să ne arate biblioteca; unul avea cinci sute de lucrări, altul o mie, un altul mai mult de trei mii, și ne încurajau să ne îngrijim de caligrafie spre a putea copia cărțile cele mai de preț, căci astfel, stăruiau ei, se răspândește știința Când aveam un răgaz între două cursuri, mergeam până la locul unde poposeau hamalii Dacă dădeam acolo peste Harun, ne duceam să bem un pahar de lapte prins sau mergeam să hoinărim prin Piața Miracolelor, unde curiozitatea noastră era rareori dezamăgită",
    "307": " Dacă Iscoditorul nu era acolo, fiind plecat cu vreo treabă, străbăteam piața de flori ca să mă duc s-o văd pe Mariam Stabiliserăm că ea va pune un fir de iarbă înnodat într-o crăpătură a zidului exterior, de fiecare dată când tata era plecat pentu o săptămână la țară Într-o zi, cam pe la sfârșitul lui safar, a doua lună a anului, trecusem pe acolo; firul de iarbă înnodat se afla la locul lui Am agitat clopoțelul Warda a strigat dinăuntru: — Soțul meu lipsește Sunt singură cu fiica mea Nu pot deschide — Sunt eu, Hassan Mi-a explicat încurcată că niște bărbați veniseră câteva minute mai devreme; bătuseră insistent în poartă, cerând să li se dea voie să intre Îi era frică, la fel ca și lui Mariam, care mi s-a părut palidă și fragilă — Ce se întâmplă în casa asta? Mi se pare că ați plâns amândouă",
    "308": " Lacrimile începură să le curgă din nou; dar Warda își veni în fire imediat: — De două zile e un adevărat iad Nu mai cutezăm să ieșim pe stradă Vecinii vin necontenit să mă întrebe dacă e adevărat că Vocea i se frânse, așa că Mariam a fost cea care a continuat, cu un aer absent: — Întreabă dacă sunt atinsă de boală Când se spune „boală“, la Fès, asta înseamnă lepră, iar când se spune „cartier“, fără nici o altă precizare, înseamnă acela al leproșilor Nu înțelesesem încă prea bine cele ce îmi fuseseră spuse, când am auzit bătăi sacadate în poartă — În numele sultanului, poliția! Nu mai sunteți singure acum! Tocmai a intrat un bărbat El poate vorbi cu noi Am deschis Erau nu mai puțin de zece persoane: un ofițer, patru femei înveșmântate în văluri albe, ceilalți soldați",
    "309": " — Aici locuiește Mariam, fiica lui Mohamed al-Wazzan din Granada? Ofițerul desfăcu un sul de hârtie — Acesta e un ordin de la șeicul leproșilor Trebuie s-o ducem pe numita Mariam în cartier În minte mi se zbătea o singură idee: „De-ar putea fi doar un coșmar!“ M-am pomenit zicând: — Dar astea-s calomnii! N-a avut niciodată nici o singură pată pe corp! E curată ca un verset din Coran! — O să vedem noi Aceste patru femei sunt trimise ca s-o cerceteze pe dată Au intrat cu ea într-o încăpere Warda a încercat să se țină după ele, dar nu i-au dat voie Și eu am stat afară, cu mintea încețoșată, încercând totuși să-l aduc pe ofițer la sentimente mai bune Îmi răspundea calm, prefăcându-se că-mi dă dreptate, dar până la urmă spunea, după fiecare din tiradele mele, că el era doar un slujbaș, că avea o poruncă de dus la îndeplinire și că trebuia să mă adresez șeicului leproșilor",
    "310": " După zece minute, femeile ieșiră din cameră: două dintre ele o țineau pe Mariam pe după subsuori și o târau Ținea ochii deschiși, dar trupul îi era moale; nici un sunet nu-i ieșea din gâtlej; părea incapabilă să-și dea seama ce i se întâmplă Una dintre femei șușoti două vorbe la urechea ofițerului; acesta îi făcu semn unuia dintre oameni, care azvârli peste Mariam o țesătură grosolană de culoare pământie — Sora ta e bolnavă Trebuie s-o luăm de aici Am încercat să mă așez între ei; m-au dat la o parte cu duritate Astfel că sinistrul cortegiu o porni la drum La capătul fundăturii, se adunseră destui gură-cască Am strigat, am amenințat, am gesticulat Dar Warda a venit după mine, imploratoare: — Întoarce-te acasă, pentru Dumnezeu! Nu trebuie să ațâțăm toți vecinii Sora ta ar putea să nu se mai mărite niciodată",
    "311": " M-am întors în casă, am trântit ușa și am început să izbesc cu pumnii în pereți, nesimțitor la durere Warda s-a apropiat de mine Plângea cu sughițuri, dar mintea ei rămânea limpede — Așteaptă să se îndepărteze, apoi du-te să vorbești cu unchiul tău Are relații la palat El va putea s-o aducă înapoi M-a prins de mânecă și m-a tras îndărăt — Liniștește-te, ai mâinile julite Brațele mele căzură greoi peste umerii Wardei, pe care am strâns-o cu furie, fără să-mi descleștez pumnii, de parcă aș fi continuat să izbesc în pereți S-a lăsat moale în brațele mele Lacrimile îi curgeau pe gâtul meu; părul ei îmi cădea peste ochi, nu mai respiram decât suflarea ei fierbinte, umedă și parfumată Nu mă gândeam la ea Ea nu se gândea la mine Trupurile noastre nu existau pentru noi",
    "312": " Dar existau dintr-odată de sine stătătoare, încinse de mânie Niciodată până atunci nu mă mai simțisem bărbat, niciodată n-o simțisem femeie Avea treizeci și doi de ani, vârsta de a fi bunică, dar chipul ei n-avea o zbârcitură, iar părul îi era negru corb Nu mai cutezam să mă mișc, de teamă să nu mă trădez, nici să vorbesc, de teamă să n-o îndepărtez, nici măcar să deschid ochii, de teamă că va trebui să recunosc că eram înlănțuit de unica femeie care îmi era cu strășnicie interzisă, cea a tatălui meu Pe unde vagabonda mintea ei în acele clipe? Se simțea oare plutind ca și mine spre încleștarea plăcerii? Nu cred Era oare doar amorțită, tumefiată în trup și în suflet? Avea oare nevoie să se agațe de mine ca de singura ființă care-i împărtășea spaima? N-am s-o știu niciodată, căci niciodată n-am vorbit de lucrul ăsta, niciodată nimic din vorbele noastre sau din gesturile noastre n-a dorit să amintească faptul că a existat un moment în care eram un bărbat și o femeie legați de degetele nemiloase ale Destinului",
    "313": " Ea trebuia să fie cea care se desprinde A făcut-o în chip imperceptibil, cu aceste vorbe de tandră îndepărtare: — Du-te, Hassan, fiule, o să ne ajute Dumnezeu Ești cel mai bun frate pe care Mariam îl poate avea! Am alergat, numărându-mi pașii cu glas scăzut pentru ca mintea mea să nu se ocupe cu nimic altceva Până la locuința lui Khâli \n* * * \nUnchiul m-a ascultat fără să clipească, dar l-am simțit afectat mai mult decât aș fi crezut, având în vedere lipsa totală a raporturilor dintre sora mea și el Când am terminat de povestit, mi-a explicat: — Șeicul leproșilor este un om puternic pe meleagurile astea Doar el are dreptul să scoată din Fès persoanele contaminate, doar el se bucură de autoritate asupra locuitorilor cartierului Puțini cadii au curajul de a se opune hotărârilor lui, iar sultanul însuși rareori cutează să se amestece în macabrul său domeniu",
    "314": " Pe deasupra, mai e și un om extrem de bogat, căci mulți dintre credincioși își lasă după moarte avutul în folosul cartierului, fie pentru că boala le-a lovit familiile, fie că au fost impresionați de vederea acelor nefericiți Iar cel care administrează toate aceste venituri este șeicul El folosește o parte din ele pentru a le procura bolnavilor locuință, hrană și îngrijiri, însă îi rămân sume însemnate pe care le folosește în tot soiul de probleme de negoț, spre a-și spori averea personală E foarte posibil să fie asociat cu Zeruali în vreo afacere și să fi acceptat să-i facă acestuia un serviciu care să-i permită să se răzbune pe noi Îl auzisem limpede pe unchiul meu zicând „noi“! Surpriza mea nu i-a scăpat — Știi de multă vreme ce gândesc eu despre patima tatălui tău pentru acea rumiyya Și-a pierdut capul cândva, pentru că ea a fost pe punctul să-l abandoneze, pentru că el socotise că îi era în joc onoarea, pentru că voia, în felul său, să-și ia revanșa asupra castilienilor",
    "315": " De atunci, el nu și-a mai regăsit dreapta judecată Dar cele ce tocmai s-au întâmplat nu îi privesc nici pe Mohamed, nici pe Warda, și nici măcar pe acea nefericită de Mariam; întreaga comunitate granadină din Fès e batjocorită de Zeruali Trebuie să ne batem, fie și pentru fiica acestei rumiyya O comunitate se sparge de îndată ce consimte să-l abandoneze pe cel mai slab dintre membrii ei Puțin mai contau acum argumentele; atitudinea lui mă făcea iarăși să sper — Crezi că o vom putea salva pe sora mea? — Cere-I Celui-de-Sus să-ți acorde nădejdea și răbdarea! Va trebui să ne batem cu niște personaje puternice și diabolice Știi doar că Zeruali e un prieten al sultanului — Dar, dacă Mariam va fi nevoită să trăiască vreme îndelungată în cartier, va deveni până la urmă cu adevărat leproasă — Trebuie să mergi s-o vezi, să-i spui să nu se amestece cu ceilalți, să-i duci de mâncare carne de broască țestoasă, care ajută la combaterea bolii",
    "316": " Și mai cu seamă, să țină mereu pe față un văl îmbibat în oțet I-am transmis toate astea Wardei Ea și-a procurat produsele indicate, iar când tata s-a întors în oraș, câteva zile mai târziu, s-a dus împreună cu el la marginea „cartierului“ Un paznic a chemat-o pe Mariam, care a venit să-i vadă Părea depășită, copleșită, cu un aer rătăcit, cu ochii roșii ca sângele și cu chipul livid Un pârâu o despărțea de părinți, dar au putut să-i vorbească, făgăduindu-i s-o scoată de acolo cât mai repede și dându-i sfaturi Ceea ce doreau să facă să ajungă până la ea au încredințat paznicului, strecurându-i în palmă câțiva dirhami La întoarcerea lor, îi așteptam în fața ușii Tata s-a prefăcut că nu mă vede Am pus genunchiul în pământ și l-am luat de mână, pe care am lipit-o de buzele mele",
    "317": " După câteva secunde, ce-mi părură foarte lungi, și-a tras-o înapoi, a trecut-o peste chipul meu, apoi peste ceafă, peste care m-a bătut ușurel M-am ridicat aruncându-mă în brațele lui — Pregătește-ne de mâncare, i-a zis el Wardei cu voce răgușită Avem de vorbit Ea s-a grăbit să plece În materie de discuție, nici el, nici eu n-am spus mare lucru În clipa aceea, important era să rămânem astfel împreună, de la bărbat la bărbat pentru întâia oară, așezați pe aceeași rogojină, vârând la fel mâna în aceeași mâncare de cușcuș Logodna lui Mariam ne învrăjbise; chinul ei ne grăbise împăcarea Și tot chinul era cel care avea să-l reapropie pe Mohamed de familia mamei mele În seara aceea, Khâli a venit în casa tatălui meu, căruia nu-i mai trecuse pragul de la sosirea noastră la Fès, cu zece ani în urmă",
    "318": " Warda l-a servit ca pe un oaspete de vază, i-a oferit sirop de migdale și a pus dinaintea lui un imens coș plin cu struguri, caise, pere și prune În schimb, a căpătat zâmbete binevoitoare și cuvinte menite s-o îmbărbăteze Apoi ea s-a retras îndărătul unei uși, lăsându-ne să discutăm \n* * * \nRestul anului s-a scurs în întregime în neobosite demersuri și interminabile consfătuiri Uneori, persoane din afara familiei veneau să ni se alăture, aducându-ne sfaturile lor și împărtășindu-ne dezamăgirea Majoritatea erau granadini, dar mai erau și doi dintre prietenii mei Unul era, bineînțeles, Harun, care avea să facă în curând din problema mea propria lui problemă, aproape dându-mă la o parte Celălalt se numea Ahmed La colegiu era poreclit Șchiopul Evocându-i amintirea, nu-mi pot împiedica pana să-și oprească sinuosul drum pe hârtie, făcându-mă să rămân preț de o clipă dus pe gânduri și nedumerit",
    "319": " Până la Tunis, până la Cairo, la Mecca, la Neapole chiar, am auzit vorbindu-se mereu despre Șchiop, iar eu încă mă mai întreb dacă acest vechi prieten va lăsa o urmă a trecerii sale prin Istorie sau dacă va străbate memoria oamenilor așa cum un înotător curajos străbate Nilul, fără să-i modifice nici cursul, nici revărsările Datoria mea de cronicar este totuși aceea de a da uitării resentimentele spre a istorisi, cât mai fidel cu putință, ce am cunoscut eu despre Ahmed, începând cu ziua când a intrat pentru prima oară în clasă, în anul acela, întâmpinat de râsetele și batjocura învățăceilor Tinerii fasioți se arată nemiloși cu străinii, mai cu seamă dacă dau senzația că vin drept din provincia natală, și mai cu seamă dacă trag după ei câte o infirmitate Șchiopul își plimbase ochii pe deasupra sălii, ca pentru a fixa fiecare zâmbet, fiecare strâmbătură, apoi venise să se așeze lângă mine, fie pentru că era locul cel mai accesibil pentru el, fie pentru că observase că îl priveam altfel",
    "320": " Îmi strânsese puternic mâna, însă cuvintele lui n-au fost un simplu salut: — Ca și mine, și tu ești străin în blestematul ăsta de oraș Tonul nu era întrebător, vocea nu era scăzută M-am uitat în jur, stânjenit Mi-a spus mai departe: — Nu te teme de fasioți, sunt prea îndopați cu știință pentru a mai avea urmă de curaj Aproape că striga Mă simțeam inclus, împotriva voinței mele, într-o ranchiună care nu-mi aparținea Am încercat să mă dau la o parte, cu glas glumeț: — Cum poți spune așa ceva, tu care vii să cauți învățătură într-o medersa din Fès? A zâmbit amabil — Nu caut învățătură, căci îngreunează mâinile mai sigur decât un lanț Ai văzut vreodată un doctor al Legii comandând o armată sau întemeind un regat? În timp ce vorbea, a intrat profesorul, cu mers încet, cu înfățișare maiestuoasă",
    "321": " Din respect, întreaga clasă s-a sculat în picioare — Cum vrei tu ca un om să se poată bate când ține pe cap chestia aia mișcătoare? Deja regretam că Ahmed venise lângă mine M-am uitat la el, îngrozit — Vorbește mai încet, te implor, o să te audă magistrul Mi-a dat o pălmuță paternă pe spate — Nu mai fi așa de fricos! Când erai copil, nu spuneai cu glas tare adevăruri pe care cei mari le țineau ascunse? Ei bine, tu aveai atunci dreptate Trebuie să regăsești în tine însuți timpul ignoranței, căci acela era și timpul curajului Vrând parcă să ilustreze cele spuse, s-a ridicat, a înaintat șchiopătând până la catedra profesorului și i s-a adresat fără reverență, lucru care a făcut să amuțească pe loc și cel mai mic zgomot din sală — Mă numesc Ahmed, fiul șerifului1 Saadi, coborâtor din Casa Profetului, fie ca rugăciunea și mântuirea să fie asupra lui! Dacă mă vedeți șchiopătând, este din pricină că am fost rănit anul trecut, pe când mă luptam cu portughezii care au năvălit peste teritoriile din Sousa",
    "322": " Nu știu dacă era mai înrudit decât mine cu Trimisul lui Dumnezeu; cât privește infirmitatea, o avea din naștere, după cum urma să aflu mai târziu de la unul din apropiații lui Așadar două minciuni, dar care i-au intimidat pe toți cei care erau de față, începând cu profesorul Ahmed s-a întors la locul său, cu capul sus Încă din prima zi de colegiu, devenise cel mai respectat și cel mai admirat dintre învățăcei Nu mai mergea decât înconjurat de un roi de camarazi de școală supuși, care râdeau când râdea el, tremurau când se mânia și îi împărtășeau toate dușmăniile Acestea erau foarte tenace Într-o zi, unul dintre dascălii noștri, fasiot de viță veche, îndrăznise să emită oarece îndoieli în legătură cu ascendența pe care o revendica Șchiopul O părere ce nu putea fi trecută prea ușor cu vederea, căci acest profesor era cel mai celebru din colegiu și mai și obținuse de curând privilegiul de a rosti predica săptămânală în Moscheea cea Mare",
    "323": " Pe moment, Ahmed n-a răspuns, mulțumindu-se să adreseze un surâs enigmatic studenților, care îl întrebau din priviri În vinerea următoare, întreaga clasă a mers să-l asculte pe predicator Abia rostise acesta primele cuvinte că Șchiopul a fost cuprins de un interminabil acces de tuse Treptat, și alții începură să tușească de parcă s-ar fi vorbit între ei, astfel că, un minut mai târziu, mii de gâtlejuri făceau zgomot și își dregeau glasul la unison, contagiune stranie care s-a prelungit până la sfârșitul predicii, încât credincioșii s-au întors acasă fără să fi priceput nici măcar o singură frază De atunci, acest profesor a avut grijă să nu mai vorbească niciodată despre Ahmed și despre nobila, dar îndoielnica lui ascendență Eu personal nu l-am urmat niciodată pe Șchiop, și desigur că ăsta era motivul pentru care mă respecta Nu ne vedeam decât singuri, uneori la mine acasă, alteori la el, adică chiar în medersa, unde fuseseră amenajate camere pentru învățăceii a căror familie nu locuia la Fès; ai lui locuiau la marginea regatului Marrakech",
    "324": " Trebuie să recunosc, chiar și atunci când eram doar noi doi, unele dintre atitudinile lui îmi displăceau, mă nelinișteau, uneori mă și înspăimântau Numai că i se întâmpla de asemenea să se arate mărinimos și devotat Oricum, mie așa îmi apăruse în anul acela: atent la cele mai mărunte clipe ale mele de descurajare, găsind uneori tonul just pentru a mă repune pe linia de plutire De prezența lui, cât și de aceea a lui Harun, aveam mare nevoie, chiar dacă și unul și celălalt păreau incapabili s-o salveze pe Mariam Doar unchiul meu părea a fi în măsură să efectueze demersurile necesare Se întâlnea cu oameni ai legii, emiri din armată, dregători din regat; unii se arătau dornici să-l liniștească, alții erau încurcați, iar alții făgăduiau găsirea unei soluții înainte de următoarea sărbătoare din calendar Nu renunțam la o speranță decât pentru a ne agăța de o alta, la fel de zadarnică",
    "325": " Așa au stat lucrurile până în clipa în care Khâli a izbutit, după mii de intervenții, să intre în legătură cu fiul cel mare al suveranului, prințul Mohamed Portughezul, poreclit astfel pentru că fusese capturat pe când avea șapte ani în orașul Arzilla și dus în Portugalia, unde petrecuse ani lungi de captivitate Avea acum patruzeci de ani, vârsta unchiului meu, astfel că cei doi au stat îndelung împreună, vorbind despre poezie și evocând nenorocirile Andaluziei Când, după două ceasuri, Khâli a amintit de problema lui Mariam, prințul s-a arătat extrem de indignat și a făgăduit să facă în așa fel încât afacerea asta să ajungă la urechile părintelui său N-a mai avut vreme s-o facă, pentru că sultanul a murit, stranie coincidență, chiar a doua zi după vizita unchiului meu la palat Dacă aș spune că ai mei l-au plâns îndelung pe bătrânul monarh ar fi o minciună, nu doar pentru că el fusese prieten cu Zeruali, ci și pentru că legăturile proaspăt stabilite între fiul lui și Khâli ne lăsau să tragem mare nădejde",
    "326": " \n\nANUL CARAVANEI 910 de la hegira (14 iunie 1504 3 iunie 1505) \nAnul acela a fost anul primei mele călătorii importante, care avea să mă conducă, prin Atlas, Segelmesse și Numidia, spre întinderea sahariană, apoi spre Tombuctu, misterioasa cetate din ținutul negrilor Khâli primise însărcinare de la noul sultan din Fès să ducă un mesaj puternicului suveran al Sudanului, Askia Mohamed Ture, spre a-i vesti urcarea sa pe tron și a-i făgădui stabilirea celor mai prietenești relații între cele două regate Așa cum îmi promisese în urmă cu cinci ani, cu prilejul periplului său în Orient, unchiul mă invitase să-l însoțesc; îi vorbisem deja despre acest lucru tatei care, din considerație pentru barba mea mătăsoasă, nu mai avea acum de gând să se opună Caravana pornise la drum în primele zile răcoroase ale toamnei, cu două sute de animale care duceau în spate oameni, merinde și daruri",
    "327": " Eram însoțiți de gărzi călărind pe cămile, care să ne apere de-a lungul călătoriei, și de călăreți pe cai, care aveau să facă la porțile Saharei cale-ntoarsă Mai era nevoie de conducători de cămile și de călăuze experimentate, cât și de slugi în număr suficient de mare pentru ca solia să pară importantă în ochii gazdelor Cortegiului oficial i se alăturaseră, după ce îi ceruseră voie unchiului meu, mai mulți neguțători cu mărfurile lor, înțelegând să profite atât de protecția regală în timpul călătoriei, cât și de tratamentul privilegiat de care cu siguranță urma să avem parte la Tombuctu Pregătirile fuseseră prea minuțioase, prea lungi după părerea mea În ultimele zile, nu mai izbuteam nici să dorm, nici să citesc, nu mai respiram decât suflând din greu și cu pauze mari Aveam nevoie să plec pe dată, să mă aburc pe cocoașa unei cămile, să mă las înghițit de imensitatea deșertului, unde oamenii, animalele, apa, nisipul și aurul au toate aceeași culoare, aceeași valoare, aceeași inutilitate de neînlocuit",
    "328": " Am descoperit foarte repede că poți fi la fel de bine înghițit de caravană Când tovarășii de drum știu că vor fi nevoiți, vreme de săptămâni și de luni de zile, să meargă în aceeași direcție, să înfrunte aceleași primejdii, să trăiască, să mănânce, să se roage, să se distreze, să sufere, să moară uneori împreună, ei încetează de a mai fi străini unii de alții; nici un cusur nu rămâne ascuns, nici un șiretlic nu rezistă Văzută de departe, caravana este un cortegiu; văzută de aproape, ea este un sat, cu bârfele lui, cu glumele, poreclele, urzelile, conflictele și împăcările lui, cu serile de cântec și de poezie, un sat pentru care toate ținuturile se află pe meleaguri îndepărtate, chiar și acela din care a plecat, chiar și cele pe care le străbate De o astfel de îndepărtare aveam eu nevoie ca să uit de grijile istovitoare rămase în urmă, la Fès, de înverșunarea lui Zeruali, de cruzimea fără chip a șeicului leproșilor",
    "329": " \n* * * \nChiar în ziua plecării noastre, am străbătut orașul Sefru, situat la poalele Atlasului, la cincisprezece mile de Fès Locuitorii sunt oameni bogați, dar se îmbracă sărăcăcios, cu straie pătate de ulei, din pricina unui principe din familia regală care a pus să i se clădească acolo o reședință și care covârșește sub biruri orice persoană ce pare să se bucure de oarecare prosperitate Trecând pe strada principală, unchiul și-a apropiat calul de al meu pentru a-mi șușoti la ureche: — Dacă îți spune cineva că zgârcenia este născută din lipsuri, spune-i că se înșală Birurile sunt cele care au dat naștere zgârceniei! Nu departe de Sefru, caravana a luat-o spre trecătoarea prin care trece drumul către Numidia Două zile mai târziu, ne aflam în inima pădurii, lângă ruinele unui vechi oraș numit Ain el-Asnam, Izvorul Idolilor Era acolo un templu în care obișnuiau să se adune seara bărbați și femei, într-o anumită perioadă a anului",
    "330": " Odată împlinite jertfele rituale, stingeau luminile și fiecare profita de femeia pe care întâmplarea o așezase lângă el Petreceau astfel întreaga noapte, iar în zori, li se reamintea că, vreme de un an, nici una dintre femeile de față nu avea dreptul să se apropie de soțul ei Copiii care se nășteau în acest interval erau crescuți de către preoții templului Acesta a fost distrus, la fel ca și întreg orașul, cu prilejul cuceririi musulmane; dar numele a supraviețuit, unic martor al acelor vremi de ignoranță Două zile mai târziu, am trecut pe lângă un sat de munte presărat cu vestigii străvechi Este numit „Cele o Sută de Puțuri“, pentru că în preajmă se găsesc puțuri de o asemenea adâncime că parcă ar fi niște grote Se povestește că unul dintre ele are mai multe etaje, având în interior săli zidite, unele mari, altele mici, dar toate amenajate",
    "331": " De aceea, căutătorii de comori vin special de la Fès, pentru a coborî înăuntru cu ajutorul unor funii și înarmați cu lămpașe Mulți dintre ei nu mai ies niciodată la suprafață La o săptămână de când părăsisem orașul Fès, am trecut printr-o localitate numită Um Junaiba, în care persistă o ciudată datină: se află pe acel meleag un curs de apă de-a lungul căruia merg caravanele și se zice că orice om care trece pe acolo trebuie să înainteze doar în pași de dans și țopăind, altfel e lovit de friguri Toată trupa noastră s-a pus veselă pe dănțuit, și eu, și gărzile, până și neguțătorii cei grași, unii făcând-o din joacă, alții din superstiție, alții spre a se feri de înțepăturile insectelor, cu excepția unchiului meu, care a socotit că demnitatea lui de sol îi interzicea soiul ăsta de ștrengării Amar avea s-o regrete",
    "332": " Eram deja în munții cei mai înalți, peste care suflă, chiar și toamna, un vânt înghețat și imprevizibil dinspre miazănoapte Nu mă așteptam ca, în locuri atât de înalte, cu climă atât de aspră, să dau peste oameni așa de bine înveșmântați și, mai cu seamă, așa de cultivați Există îndeosebi, pe unul dintre munții cu clima cea mai rece, un trib numit Mestasa a cărui principală activitate este aceea de a recopia, cu cea mai frumoasă scriere, un mare număr de cărți și de a le vinde mai apoi în Maghreb și mai departe Un bătrân neguțător genovez stabilit la Fès, messer Thomasso de Marino, care se alăturase caravanei noastre și cu care am stat îndelung de vorbă, a cumpărat dintr-un singur sat cam o sută de astfel de cărți, minunat caligrafiate și legate în piele Mi-a explicat că teologii musulmani precum și personajele sus-puse din țara negrilor cumpărau sumedenie de asemenea cărți și că era vorba de un negoț extrem de profitabil",
    "333": " Cum ne opriserăm pentru a înnopta în acea localitate, l-am însoțit pe genovez la o cină oferită de furnizorul său Locuința era bine construită, cu marmură și majolică, având pereții îmbrăcați în țesături din lână fină, iar podelele acoperite cu covoare tot din lână, plăcut colorate Toți musafirii păreau a fi oameni prosperi, astfel că nu m-am putut împiedica să-i pun gazdei noastre, exprimându-mă cu mii de precauții, o întrebare care-mi frigea buzele: cum se făcea că oamenii acelui ținut friguros de munte erau atât de avuți și de instruiți? Gazda a izbucnit în râs: — Vrei, la urma urmei, să înțelegi de ce locuitorii acestui munte nu sunt cu toții bădărani, cerșetori și calici? Nu m-aș fi exprimat chiar în felul ăsta, dar cam asta era ceea ce îmi stârnea nedumerirea — Ia aminte, tinere oaspete, că cel mai mare dar pe care Cel-de-Sus l-ar putea oferi unui om este de a-l face să vină pe lume pe o creastă de munte străbătută de drumul caravanelor",
    "334": " Drumul aduce cunoaștere și bogăție, muntele oferă ocrotire și libertate Voi, oamenii orașelor, aveți la îndemână tot aurul și toate cărțile, dar mai aveți și principi, în fața cărora vă plecați capul Zise apoi, ceva mai precaut: — Pot să-ți vorbesc așa cum vorbește un unchi bătrân cu nepotul lui, un șeic bătrân cu ucenicul lui, fără ocolișuri în ce privește învățăturile vieții? Îmi făgăduiești să nu te simți ofuscat? Zâmbetul meu larg îl încurajă să continue — Când trăiești într-un oraș, te învoiești să lași deoparte orice demnitate, să renunți la amorul propriu, în schimbul protecției unui sultan care te face s-o plătești scump chiar atunci când nu mai e în stare s-o exercite Când trăiești departe de orașe, dar la câmpie sau pe dealuri, poți scăpa de sultan, de soldații sau strângătorii lui de biruri; dar te afli la cheremul triburilor de jefuitori nomazi, arabi și câteodată berberi, care mișună prin țară, astfel că nu poți niciodată înălța un zid fără să te temi că-l vei vedea curând dărâmat",
    "335": " Când trăiești într-un loc inaccesibil, departe de drumuri, te afli desigur la adăpost de înrobire și de jaf; cu toate astea, nefăcând nici un fel de schimb cu alte ținuturi, ajungi să trăiești aidoma animalelor, neștiutor, lipsit de cele necesare și înspăimântat Mi-a oferit o cupă cu vin, pe care am refuzat-o politicos El a luat însă una și a sorbit o înghițitură, după care a continuat: — Numai noi suntem privilegiați: vedem trecând prin satele noastre oameni din Fès, din Numidia, din ținutul negrilor, neguțători, dregători, învățăcei sau ulema; fiecare ne aduce câte o monedă de aur sau o haină, o carte de citit și de copiat sau măcar o poveste, o anecdotă, un cuvânt; adunăm astfel, după cum vin caravanele, bogăție și cunoaștere, la adăpostul acestor munți inaccesibili unde trăim laolaltă cu vulturii, ciorile și leii, tovarășii noștri întru demnitate I-am relatat spusele acestea unchiului meu, care a oftat fără să zică nimic, apoi a înălțat ochii spre cer",
    "336": " Nu știu dacă era pentru a se lăsa în grija Ziditorului sau pentru a observa zborul unei păsări de pradă Următoarea noastră etapă a fost în munții Ziz, numiți astfel deoarece un râu cu acest nume izvorăște de acolo Locuitorii regiunii aparțin unui trib berber de temut, Zanaga Sunt oameni robuști; poartă o tunică din lână pusă direct pe piele și își înfășoară în jurul gambelor niște cârpe care le servesc drept nădragi; și vara, și iarna umblă cu capul descoperit Nu-i pot totuși descrie pe acești oameni fără să amintesc de un lucru de necrezut ce poate fi văzut la ei și care îmi pare a ține de miracol: o enormă cantitate de șerpi circulă printre case, la fel de blânzi și familiari ca pisicile sau cățeii Când cineva începe să mănânce, șerpii se adună în jurul lui pentru a prinde frimiturile de pâine, precum și alte alimente ce li se lasă",
    "337": " În a treia săptămână a călătoriei noastre, am coborât munții Ziz, trecând prin nenumărate grădini de palmieri cu delicioase fructe delicate și îndreptându-ne spre câmpia unde se află Segelmesse Sau mai curând, ar trebui să spun, unde se afla acest oraș atât de admirat de drumeții vremurilor trecute Se spunea că fusese întemeiat de însuși Alexandru cel Mare, că strada principală era lungă cât s-o parcurgi într-o jumătate de zi de mers pe jos, că fiecare dintre case era înconjurată de o grădină și de o livadă, că avea minunate moschei și renumite mederse Din zidurile ei, odinioară atât de semețe, n-au mai rămas decât bucăți pe jumătate năruite și năpădite de iarbă și de mușchi Din locuitori, n-au mai rămas decât clanuri vrăjmașe, instalate fiecare cu propriul șef într-un sat fortificat din apropierea ruinelor fostei Segelmesse Principala lor preocupare este de a face zile fripte clanului care locuiește în satul vecin",
    "338": " Se dovedesc nemiloși unii cu alții, mergând până la distrugerea canalizărilor de apă, la tăierea palmierilor la nivelul solului, la ațâțarea triburilor nomade pentru a le face să devasteze pământurile și casele adversarilor, astfel încât am impresia că-și merită soarta Prevăzuserăm să rămânem trei zile pe teritoriul Segelmessei, pentru odihna oamenilor și a animalelor, procurarea de merinde și repararea câtorva ustensile; era însă scris că aveam să rămânem acolo mai multe luni, căci, chiar a doua zi de la sosirea noastră, unchiul s-a îmbolnăvit I se mai întâmpla să tremure de friguri în timpul zilei, când căldura era sufocantă, și să asude prin toți porii în timpul nopții, când era la fel de frig ca în vârf de munte Un neguțător evreu din caravană, foarte priceput în îngrijiri medicale, a pus diagnosticul de friguri cu febră din patru în patru zile, care păreau că vin să pedepsească refuzul lui Khâli de a se conforma datinii dănțuitoare de la Um Junaiba",
    "339": " Singur Dumnezeu este stăpânul răsplății și al pedepsei! \n* * * \nEram permanent la căpătâiul unchiului, atent la cel mai mic gest, la cea mai mică grimasă, contemplându-l uneori ceasuri întregi, pe când dormea cufundat într-un somn agitat L-am simțit dintr-odată îmbătrânit, moleșit, dezarmat, când, cu doar două zile în urmă, era în stare să țină o întreagă adunare cu sufletul la gură vorbind despre rumi, lei sau șerpi Datorită calităților lui de poet și de orator, datorită și vastelor lui cunoștințe, îl impresionase pe Manuel Portughezul, care, de la preluarea puterii, îl chemase la el în fiecare săptămână Era vorba să fie numit într-un post de sfetnic, de secretar sau de cârmuitor al unei provincii Mi-amintesc că într-o zi, la întoarcerea lui de la palat, l-am întrebat dacă mai vorbise despre Mariam Răspunsese pe un ton cam stingherit: — Câștig încetul cu încetul încrederea suveranului",
    "340": " Curând voi fi în măsură să obțin de la el, fără nici o dificultate, eliberarea surorii tale Deocamdată, se cuvine să acționez cât mai delicat cu putință, așa că aș greși dacă i-aș cere ceva Apoi adăugase, cu un râs care dorea să semene a scuză: — Așa va trebui să te comporți și tu când vei face politică! La puțin timp de la desemnarea lui Khâli ca ambasador, revenisem cu întrebările Vorbise atunci cu suveranul, care îi făgăduise că, la întoarcerea lui de la Tombuctu, fata va fi deja la ea acasă Unchiul îi mulțumise călduros și-mi dăduse vestea Hotărâsem atunci să mă duc pentru întâia oară în „cartier“ pentru a-i transmite lui Mariam făgăduiala monarhului, precum și vestea călătoriei mele N-o mai văzusem de un an, din exces de afecțiune, dar și din lașitate Ea n-a rostit nici un cuvânt de reproș",
    "341": " Mi-a zâmbit de parcă abia ne despărțiserăm, mi-a cerut vești despre studiile mele; mi-a părut atât de senină, încât am fost intimidat, mâhnit, descumpănit Poate că aș fi preferat s-o văd plângând, să fiu nevoit să-i alin durerea, fie și de la distanță, dat fiind firul de apă dintre noi I-am vestit trimufător făgăduiala suveranului A reacționat exact atât cât era necesar ca să nu mă jignească I-am vorbit de plecarea în călătorie, iar ea s-a prefăcut entuziasmată, fără să știu dacă o făcea din bucurie subită sau în bătaie de joc Firul acela de apă pe care un om viguros l-ar fi putut trece din doi pași mi se părea mai adânc decât o râpă, mai lat decât un braț de mare Mariam era atât de îndepărtată, de impenetrabilă; glasul ei îmi ajungea la urechi ca într-un coșmar Deodată, o leproasă bătrână pe care n-o văzusem apropiindu-se își puse mâna fără degete pe umărul surorii mele",
    "342": " Am țipat și am adunat pietre ca să le arunc asupra ei, cerându-i să se îndepărteze Mariam s-a așezat la mijloc, ocrotind-o pe leproasă cu trupul ei: — Lasă pietrele, Hassan, ai s-o rănești pe prietena mea! I-am dat ascultare, dar simțeam că-mi pierd cunoștința Am făcut un gest de rămas-bun și m-am întors să plec, cu sufletul cernit Sora mea m-a strigat iarăși pe nume Am privit-o Se apropiase la marginea apei Pentru prima oară de la sosirea mea, îi curgeau lacrimile: — Ai să mă scoți de aici, nu-i așa? Vocea îi era imploratoare, iar pentru mine, liniștitoare Făcând un gest de care am fost cel dintâi surprins, am întins mâna înaintea mea, ca și cum aș fi pus-o pe Cartea Sfântă, și am rostit, rar și tare, acest jurământ: — Jur să nu mă însor înainte de a te fi scos din blestematul ăsta de cartier",
    "343": " A zâmbit cu toată fața M-am întors și m-am îndepărtat cu pași mari, căci asta era imaginea pe care voiam să i-o păstrez de-a lungul călătoriei Chiar în ziua aceea, am trecut să-i văd pe tata și pe Warda ca să le dau vești de la fiica lor Înainte de a bate la ușă, am stat o clipă nemișcat Într-o crăpătură a zidului exterior, se afla încă, uscat și înnegrit, firul de iarbă înnodat de Mariam în ziua când fusese luată captivă L-am apucat între degete și l-am dus pe furiș la buze Apoi l-am pus îndărăt la locul lui \n* * * \nMă dusesem iarăși cu gândul la firul acela când Khâli a deschis ochii L-am întrebat dacă se simte mai bine; a dat din cap că da, dar a adormit din nou Avea să șadă astfel, atârnând între viață și moarte, neînstare să se miște, până la începutul anotimpului cald, când orice traversare a Saharei devenise cu neputință",
    "344": " Am fost așadar nevoiți să așteptăm câteva luni în regiunea Segelmesse înainte de a ne relua călătoria \n\nANUL PETRECUT LA TOMBUCTU 911 de la hegira (4 iunie 1505 23 mai 1506) \nUnchiul părea pe deplin restabilit când ne-am așternut iarăși la drum, la începutul anotimpului răcoros din anul acela, mergând spre Tabelbala, cetatea situată în plin deșert al Numidiei, la trei sute de mile de Atlas și la două sute de mile la sud de Segelmesse, într-un ținut în care apa este rară, ca și carnea, în afară de cea a struților și a antilopelor, și unde doar umbra unui palmier mai îmblânzește uneori tirania soarelui Socotiserăm nouă zile pentru etapa asta, iar Khâli a început, încă din prima seară, să-mi vorbească despre Granada, cam la fel ca tatăl meu cu câțiva ani mai înainte Poate că boala unuia și descurajarea celuilalt avuseseră același efect, și anume de a-i determina să-și transmită mărturia și înțelepciunea unei memorii mai tinere, mai puțin amenințate, de mi-ar pune Cel-de-Sus paginile la adăpost de foc și de uitare! Noapte de noapte, așteptam continuarea istorisirii, pe care o întrerupeau uneori doar schelălăielile unor șacali aflați prin preajmă",
    "345": " În a treia zi, totuși, doi soldați au venit în întâmpinarea noastră Duceau un mesaj din partea unui senior ale cărui pământuri se aflau la apus de drumul nostru Aflase că ambasadorul regelui din Fès trecea prin regiune și ținea cu orice preț să-l întâlnească Khâli ceru informații de la una din călăuze, care îi spuse că ocolul ne va întârzia cu cel puțin două săptămâni Așadar se scuză pe lângă soldați, spunându-le că un trimis al sultanului nu putea face vizite seniorilor care se aflau în afara drumului, cu atât mai mult cu cât boala îi încetinise deja considerabil misiunea Totuși, pentru a arăta stima pe care o avea pentru acest senior – de care mi-a mărturisit mai târziu că nu mai auzise vorbindu-se până atunci – își va trimite nepotul pentru ca acesta să-i sărute mâna Mă vedeam deci învestit subit cu o solie, eu care nu împlinisem încă șaptesprezece ani",
    "346": " Unchiul mi-a dat doi călăreți să mă însoțească și mi-a mai pus la dispoziție și niscaiva daruri pe care trebuia să le ofer în numele lui acestui amabil senior: o pereche de scări de șa împodobite după moda maură, o pereche de pinteni superbi, două șnururi din mătase împletite cu fir de aur, unul violet, altul azuriu, o carte în legătură nouă care povestea viața sfintelor personaje ale Africii, precum și un poem de laudă Călătoria a durat patru zile, de care am profitat ca să scriu, la rândul meu, câteva versuri în cinstea gazdei mele Ajuns în oraș, care se chema, cred, Uarzazat, mi s-a adus la cunoștință că seniorul era la vânătoare de lei în munții din jur și că dăduse instrucțiuni ca să merg să-l întâlnesc I-am sărutat mâna și i-am transmis salutările unchiului meu Mi-a pus la dispoziție o locuință unde mă puteam odihni până la înapoierea sa",
    "347": " S-a întors înainte de căderea nopții și m-a chemat la palatul său M-am înfățișat, i-am sărutat iarăși mâna, i-am oferit unul câte unul darurile, care i-au făcut mare plăcere, apoi i-am întins poemul lui Khâli, pe care l-a dat unui secretar ca să i-l citească, punând să i se traducă fiecare cuvânt, căci nu cunoștea bine araba A venit ora mesei, pe care o așteptam cu nerăbdare, căci burta mi-era goală de dimineață – nu mâncasem decât câteva curmale Ni s-a adus carne de oaie friptă și fiartă, înfășurată în foi de aluat foarte fin, ceva ce semăna cu lasagnele italienești, dar mai consistente Apoi a fost adus cușcuș, ftat, un alt amestec de carne și de aluat, precum și diverse alte mâncăruri de care nu-mi mai aduc aminte Când am fost cu toții pe deplin sătui, m-am ridicat și am declamat propriul meu poem",
    "348": " Seniorul a pus să-i fie traduse câteva fraze, dar, în restul timpului, s-a mulțumit să mă observe cu o privire înduioșată și ocrotitoare De îndată ce am isprăvit, s-a dus să doarmă, căci vânătoarea îl istovise; însă a doua zi dimineață, foarte devreme, m-a poftit să mănânc împreună cu el, mi-a înmânat prin secretarul său o sută de monede de aur ca să le dau unchiului meu, și mi-a mai dăruit și doi sclavi care să mă slujească în timpul călătoriei M-a însărcinat să-i spun că acele daruri erau doar pentru a-i mulțumi pentru poem, și nu ca răspuns la cadourile care îi fuseseră oferite Mi-a mai încredințat zece monede de aur pentru fiecare dintre cei doi călăreți care mă însoțeau Mie, în schimb, îmi rezerva o surpriză Mi-a dăruit mai întâi cincizeci de monede de aur, apoi, când am ieșit, secretarul mi-a făcut semn să-l urmez",
    "349": " Am străbătut un culoar până la o ușă joasă, prin care am trecut într-o curte mică În mijloc era un cal, frumos, dar scund, pe care stătea călare o superbă călăreață cu pielea întunecată și cu chipul descoperit — Această tânără sclavă este darul stăpânului pentru poemul tău Are paisprezece ani și vorbește bine araba Noi îi spunem Hiba Apucă frâul și mi-l puse în mână Am tras de frâu, cu ochii ridicați spre ea, neîncrezători Darul meu mi-a zâmbit Copleșit că întâlnisem un senior atât de curtenitor și de darnic, m-am întors direct la Tabelbala, unde mă aștepta caravana I-am anunțat unchiului meu că îmi dusesem la bun sfârșit misiunea și i-am povestit amănunțit fiecare vorbă, fiecare gest I-am înmânat darurile lui însoțite de cuvintele cuvenite, iar ca încheiere, i-am povestit despre minunata mea surpriză Ajuns la acest punct al istorisirii, unchiul meu s-a posomorât",
    "350": " — Ți s-a spus că sclava asta vorbește araba? — Desigur, și am putut să verific acest lucru pe drumul de întoarcere — Nu mă îndoiesc Dar, dacă ai avea mai mulți ani în spate și mai multă înțelepciune, ai fi înțeles altceva din cuvintele secretarului Oferirea acestei sclave poate fi un mod de a te cinsti, dar poate fi la fel de bine și un mod de a te insulta, de a arăta înjosirea celor ce-ți vorbesc limba — S-ar fi cuvenit să refuz? Unchiul râse din toată inima — Din câte văd eu, ai să leșini fie numai și la gândul că ar fi trebuit s-o lași pe fata asta în curtea unde ai găsit-o — Atunci pot s-o păstrez? Tonul meu era cel al unui copil care se agață de o jucărie Khâli dădu din umeri și le făcu semn cămilarilor să se pregătească de plecare",
    "351": " Cum dădeam să mă îndepărtez, m-a chemat înapoi: — Te-ai atins de fata asta? — Nu, i-am răspuns, ținând ochii plecați Pe drum, am dormit sub cerul liber, iar paznicii erau alături Se citea malițiozitatea în strâmbătura lui — N-ai să te atingi de ea nici de acum înainte, căci, mai înainte chiar să dormim iarăși sub un acoperiș, va începe luna ramadanului Fiind călător, nu ești silit să ții post, dar se cuvine să dai în alt mod dovadă de supunere în fața Creatorului Ai să-ți pui sclava să se înfășoare în văluri din creștet până-n tălpi, ai să-i interzici să-și dea cu parfum, cu sulimanuri, să se pieptene și chiar și să se spele N-am protestat, căci am priceput pe dată că zelul religios nu era singurul motiv al acestui sfat S-au văzut adesea în caravane certuri, accese de nebunie sau chiar crime prilejuite de prezența unei preafrumoase sclave, iar unchiul voia cu orice preț să evite orice ispită, orice atitudine provocatoare",
    "352": " Etapa următoare ne-a dus spre oazele din Tuat și Ghurara, puncte de plecare ale caravanelor sahariene Acolo, într-adevăr, neguțătorii și ceilalți călători se așteaptă unii pe alții spre a porni împreună la drum În acele oaze se stabiliseră mulți comercianți evrei, însă fuseseră victime ale unei ciudate prigoane Chiar în anul căderii Granadei, care fusese și cel al expulzării evreilor din Spania, un predicator din Tlemcen venise la Fès, instigându-i pe musulmani să-i extermine pe evreii din oraș De îndată ce a fost informat în legătură cu acest lucru, suveranul a poruncit să fie expulzat agitatorul, care s-a dus să-și afle refugiul în oazele din Tuat și Ghurara, izbutind să ațâțe acolo populația împotriva evreilor; aceștia au fost aproape toți măcelăriți, iar avutul lor a fost prădat În ținutul acela erau multe terenuri cultivate, dar ele sunt aride, căci nu pot fi irigate decât cu apă din puțuri; în plus, sunt destul de sărăcăcioase, iar pentru a le face mai rodnice, locuitorii se folosesc de o metodă puțin obișnuită",
    "353": " Când vine câte un vizitator, îl poftesc să stea la ei acasă fără nici o plată, dar în schimb adună bălegarul animalelor, iar pe oameni îi fac să priceapă că ar însemna să-și ofenseze gazdele dacă și-ar face nevoile altundeva decât acolo Astfel că drumeții sunt siliți să-și astupe nasurile când trec pe lângă un ogor cultivat Aceste oaze sunt ultimul popas unde se poate face o bună aprovizionare înainte de traversarea Saharei Puțurile cu apă sunt tot mai rare și e nevoie de mai bine de două săptămâni pentru a se ajunge la primul punct locuit Mai trebuie spus și că în acel loc, numit Teghaza, nu există nimic altceva decât mine din care se scoate sare Aceasta este păstrată până ce o caravană vine s-o cumpere spre a o vinde la Tombuctu, care duce mereu lipsă de așa ceva Fiecare cămilă poate căra până la patru blocuri de sare",
    "354": " Minerii din Teghaza nu au altă sursă de hrană decât ce primesc din Tombuctu, care e situat la o distanță de douăzeci de zile de drum, sau din alt oraș la fel de îndepărtat S-a întâmplat uneori ca o caravană întârziată să-i găsească pe unii dintre acei oameni morți de foame în colibele lor Deșertul devine însă cu adevărat infernal dincolo de această localitate Nu mai dai decât peste oase albite, de la oameni și cămile care au murit de sete, singurele animale vii care pot fi întâlnite din plin fiind șerpii În porțiunea cea mai aridă a acestui deșert se află două morminte acoperite cu o piatră pe care sunt săpate inscripții Se poate citi că doi oameni au fost înmormântați în acel loc Unul era un bogat neguțător care, trecând pe acolo și fiind mistuit de sete, cumpărase de la celălalt, un conducător de caravană, o cană de apă pentru care plătise zece mii de monede de aur",
    "355": " Numai că, după doar câțiva pași, atât cel care cumpărase, cât și cel care vânduse apa se prăbușiseră unul lângă altul, morți de sete Singur Dumnezeu poate dărui viață și avuție! \n* * * \nChiar de m-aș pricepe la istorisit, chiar dacă pana mi-ar da pe deplin ascultare, tot n-aș fi în stare să descriu ce poate cineva să simtă când, după săptămâni de traversare istovitoare a deșertului, cu ochii zgâriați de furtunile de nisip, cu gura umflată de o apă sălcie și caldă, cu trupul încins, murdar, strâmbat de deșelare, vede ivindu-se în sfârșt zidurile orașului Tombuctu Firește, la capătul unei călătorii prin deșert, toate orașele sunt frumoase, toate oazele seamănă cu grădina Raiului Dar nicăieri viața nu mi s-a părut atât de surâzătoare ca la Tombuctu Am sosit acolo la asfințitul soarelui, întâmpinați de un detașament de soldați trimiși de seniorul orașului Cum era prea târziu pentru a mai putea fi primiți la palat, am fost conduși spre locuințele care fuseseră prevăzute pentru noi, fiecare potrivit rangului",
    "356": " Unchiul meu a fost instalat într-o casă din apropierea moscheii; eu am avut drept la o încăpere mare care dădea spre o piață plină de mișcare, dar care acum începea să se golească Seara, după o baie și o cină ușoară, am chemat-o pe Hiba, cu îngăduința lui Khâli Să fi fost cam zece seara Un vacarm ne-a ajuns la urechi venind dinspre stradă: un grup de tineri se adunase, cântând din gură și la instrumente și dănțuind în piață Aveam să mă obișnuiesc curând cu hoinarii ăștia, care aveau să revină în tot timpul șederii mele În noaptea aceea, spectacolul mi se părea atât de neobișnuit, încât m-am postat la fereastră și nu m-am mai mișcat de acolo Poate că eram și intimidat, văzându-mă pentru prima oară într-o cameră cu o femeie care îmi aparținea Reușise să dreagă neajunsurile lăsate de călătorie, iar acum era proaspătă, zâmbitoare și fără văl, la fel ca atunci când îmi fusese oferită",
    "357": " S-a apropiat de fereastră și a început să se uite alături de mine la cei ce dănțuiau, lipindu-și imperceptibil umărul de al meu Noaptea era răcoroasă, chiar rece, dar fața îmi ardea — Vrei să fac la fel ca ei? Și, fără să mai aștepte răspuns, începu să dănțuiască în jurul meu, încet la început, apoi tot mai iute, fără să piardă nimic din grație; mâinile, pletele, vălurile fluturau în încăpere, zburând ca luate de un vânt al lor, șoldurile i se mișcau în ritmul muzicii negre, picioarele goale desenau pe podea arabescuri M-am îndepărtat de fereastră pentru a lăsa să pătrundă lumina lunii Abia spre ora unu dimineața, poate chiar mai târziu, strada și-a regăsit liniștea Dănțuitoarea mea s-a întins pe jos, istovită, gâfâind Am tras draperia de la fereastră, căutând o urmă de curaj în beznă Hiba Chiar dacă pământul Africii nu mi-ar fi oferit decât acest dar, el ar fi meritat pe veci dorul meu",
    "358": " Dimineața, pe când dormea, iubita mea avea același zâmbet pe care-l ghicisem noaptea, și aceeași mireasmă de parfum delicat Aplecat deasupra frunții ei netede și senine, o înecam în promisiuni emoționate și tăcute Dinspre fereastră îmi ajungeau iarăși la urechi gălăgia, târguielile negustoreselor, foșnetul paielor călcate în picioare, sunetele unor vase de aramă, strigătele animalelor, ca și mirosurile purtate de un vânt ușor, dar răcoros, care ridica timid perdeaua Iubeam totul, binecuvântam totul, Cerul, deșertul, drumul, Tombuctu, pe seniorul din Uarzazat și până și durerea care, discret, îmi chinuia trupul, privilegiu al primei mele călătorii, arzătoare și stângace, pe drumul cunoașterii unei necunoscute Deschise ochii, închizându-i pe dată la loc, de parcă se temea să-mi întrerupă visarea Am șoptit: — Nu ne vom despărți niciodată! Cuprinsă de îndoială, a zâmbit Mi-am pus buzele peste ale sale Mâna mea a alunecat iarăși de-a lungul pielii ei pentru a reînsufleți amintirile nopții",
    "359": " Dar cineva bătea deja la ușă Am răspuns fără să deschid Era un servitor trimis de unchiu-meu pentru a-mi aduce aminte că eram așteptați la palat Trebuia să asist, îmbrăcat de gală, la prezentarea scrisorilor \n* * * \nLa curtea din Tombuctu, ritualul este precis și somptuos Când un ambasador obține o întrevedere cu stăpânul orașului, trebuie să îngenuncheze în fața lui, cu chipul atingând podeaua, să adune cu mâna un pic de țărână și să și-o presare pe cap și pe umeri Supușii principelui trebuie să facă la fel, dar numai atunci când i se adresează acestuia pentru prima oară; pentru întrevederile următoare ceremonialul se simplifică Palatul nu e mare, dar aspectul lui este foarte armonios; a fost construit cu două veacuri în urmă de un arhitect andaluz cunoscut sub numele de Ișak din Granada Deși este vasalul lui Askia Mohamed Ture, rege peste Gao, Mali și numeroase alte ținuturi, stăpânul din Tombuctu este un personaj de seamă, respectat în toată țara negrilor",
    "360": " Are la dispoziție trei mii de călăreți și o sumedenie de soldați pedeștri înarmați cu arcuri și săgeți înmuiate în otravă Când se deplasează dintr-un oraș într-altul, se urcă pe o cămilă, la fel ca oamenii curții sale, care sunt însoțiți și de cai ținuți în frâu de slugi înarmate Dacă nimerește peste dușmani și e nevoit să se bată, prinții și soldații sar pe cai, în vreme ce slugile leagă picioarelor cămilelor Când principele obține o victorie, toată populația care s-a luptat împotriva lui e capturată și vândută, adulții la fel ca și copiii; de aceea se găsesc în casele din oraș, chiar dacă sunt modeste, un mare număr de sclavi de casă, bărbați și femei Unii stăpâni folosesc femeile sclave pentru a vinde diverse produse la suk Le poți recunoaște cu ușurință, căci sunt singurele femei din Tombuctu care nu poartă văl",
    "361": " O bună parte din comerțul cu amănuntul e în mâinile lor, mai cu seamă produsele alimentare și tot ce are legătură cu hrana, activitate deosebit de bănoasă, căci locuitorii cetății se hrănesc bine: cerealele și vitele se găsesc din belșug, iar consumul de lapte și de unt este considerabil Doar sarea este un produs rar și, în loc s-o presare peste alimente, locuitorii țin în mâini câte o bucată pe care o ling la răstimpuri, între două înghițituri Orășenii sunt adesea bogați, mai ales negustorii, extrem de numeroși la Tombuctu Principele îi tratează cu considerație, chiar dacă nu sunt din țara sa – a dat chiar în căsătorie pe două dintre fiicele lui unor neguțători străini, dată fiind averea acestora La Tombuctu sunt aduse tot soiul de produse, îndeosebi țesături din Europa, care se vând mult mai scump decât la Fès Pentru tranzacții, nu se folosește monedă bătută, ci bucăți de aur curat; pentru plățile mici se folosesc melcișori cauris, niște scoici provenind din Persia sau din India",
    "362": " Îmi petreceam zilele preumblându-mă printre tarabele din suk, vizitând moscheile, străduindu-mă să stau de vorbă cu orice persoană care știa câteva vorbe în arabă și notând uneori seara, în camera mea, cele observate, sub privirea admirativă a Hibei Caravana noastră trebuia să rămână o săptămână la Tombuctu, înainte de a se deplasa spre Gao, reședința lui Askia, ultima etapă a călătoriei noastre Numai ca, din nou – din pricina oboselilor drumului, desigur – unchiul a căzut bolnav Frigurile cu accese din patru în patru zile au reînceput chiar în ajunul plecării Eram iarăși zi și noapte la căpătâiul lui și trebuie să mărturisesc că nu o dată mi-am pierdut orice speranță cu privire la vindecarea lui Stăpânul orașului l-a trimis pe medicul său, un negru foarte bătrân cu o barbă albă ca un colier în jurul obrajilor, care citise lucrările orientalilor, dar și pe cele ale andaluzilor",
    "363": " Acesta a prescris un regim alimentar sever și a pregătit două decocturi despre care n-aș putea spune dacă au fost eficace sau doar inofensive, căci starea unchiului meu nu a cunoscut, vreme de trei săptămâni, nici vreo îmbunătățire durabilă, nici vreo înrăutățire fatală Când a sosit sfârșitul lunii shawwal, Khâli a hotărât, în ciuda extremei lui slăbiciuni, să se întoarcă fără zăbavă la Fès; se anunțau călduri mari, care ne-ar fi făcut imposibilă parcurgerea Saharei înainte de anul următor Cum încercam să-i schimb părerea, mi-a explicat că nu putea lipsi doi ani pentru o misiune care ar fi trebuit să se sfârșească în cinci-șase luni, că deja cheltuise toți banii care îi fuseseră încredințați, precum și pe ai lui, și că, oricum ar fi, dacă Cel-de-Sus hotărâse să-l cheme la El, prefera să moară în mijlocul familiei decât pe meleaguri străine Erau oare juste motivele lui? Nu mi-aș îngădui să judec după atâția ani",
    "364": " Totuși, nu pot ascunde faptul că întoarcerea a fost un chin pentru toată caravana, pentru că unchiul, încă din a șaptea zi, n-a mai fost în stare să stea pe spatele cămilei Am fi putut face cale-ntoarsă, dar ne-a interzis acest lucru Nu aveam altă soluție decât să-l așezăm pe o targă improvizată, pe care gărzile și slugile au cărat-o cu rândul Și-a dat sufletul înainte ca noi să fi ajuns la Teghaza și a trebuit să-l îngropăm în nisipul fierbinte la marginea drumului, deie Domnul să aibă parte de un adăpost mai umbros în întinsele Lui grădini! \n\nANUL TESTAMENTULUI 912 de la hegira (24 mai 1506 12 mai 1507) \nPărăsisem orașul Fès “în bagajele“ unchiului, aflat în grija lui fără altă obligație decât aceea de a-l urma, de a-l asculta și de a învăța de la el; mă întorceam la Fès în anul acela cu grija unei solii neduse până la capăt și a unei caravane în derivă, ducând cu mine pe cea mai frumoasă femeie care a crescut vreodată în deșertul Numidiei",
    "365": " Însă lucrul cel mai greu de dus era o epistolă La plecarea din Tombuctu, îl văzusem pe Khâli scriind-o Profita de cea mai mică oprire pentru a scoate de la cingătoare călimara și pana, și pentru a începe să însăileze încet, cu o mână pe care frigurile o făceau tremurătoare și nesigură Toți însoțitorii noștri se uitau la el de departe, fără să-l deranjeze vreodată, gândindu-se că își nota impresiile de călătorie spre a le arăta sultanului Abia după moartea sa, scotocind printre hârtiile lui, am dat peste epistolă, făcută sul, legată cu un fir aurit și începând astfel: \nÎn numele lui Allah cel îndurător, cel milostiv, stăpânul zilei Judecății de Apoi, Cel care le trimite oamenilor a căror viață e pe sfârșite semne în trup și în minte pentru ca ei să se pregătească să dea ochi cu chipul Său strălucitor Ție, Hassan, nepotul meu, fiul meu, mă adresez, ție căruia nu-i las moștenire nici numele meu, nici modestul meu avut, ci doar grijile, greșelile și vanele mele ambiții",
    "366": " \n\nÎntâia recomandare din diata sa a fost pentru caravană Resursele îi sunt pe sfârșite, drumul ei este încă lung, căpetenia ei e pe ducă, așa că spre tine se vor întoarce oamenii, și de la tine vor aștepta ei în fiece clipă porunca cea mai dreaptă și părerea cea mai cuminte, ca să-i scoți la liman Va trebui să jertfești totul pentru ca această călătorie să se încheie cu demnitate \n\nAm fost nevoit, de cum am ajuns la primele oaze, să înlocuiesc trei cămile bolnave, să reînnoiesc proviziile, să plătesc serviciile a două călăuze care urmau să ne părăsească la Segelmesse, să împart câțiva dirhami soldaților ca să le fac popasul mai plăcut și să-i potolesc până la popasul următor, să ofer câteva daruri mai-marilor locului care ne găzduiau, totul folosindu-mă doar de o casetă în care nu mai erau decât optsprezece dinari, rămășițele unei sume luate cu împrumut de unchiul meu de la un negustor andaluz care făcuse împreună cu noi o bucată de drum la dus",
    "367": " Aș fi putut să mă împrumut și eu, dar, dată fiind plecarea noastră precipitată din Tombuctu, nici un comerciant nu avusese vreme să ni se alăture, astfel că eram, în sărăcia mea, cel mai puțin sărac dintre călători A trebuit să mă hotărăsc să vând diverse daruri primite de Khâli în cursul călătoriei, îndeosebi cei doi sclavi oferiți de seniorul din Uarzazat, care mi-au adus vreo patruzeci de dinari Pentru a o putea păstra pe Hiba fără să-mi atrag mustrări și sarcasme, am făcut să circule zvonul că rămăsese însărcinată cu mine, lucru despre care nu știam mai nimic; am fost însă nevoit să-i vând calul, podoabă inutilă și împovărătoare la traversarea deșertului A doua recomandare a diatei, unchiul mi-o înfățișa prin mijlocirea unei parabole din timpurile vechi O beduină e întrebată într-o bună zi pe care dintre copiii ei îl iubește cel mai mult",
    "368": " Ea răspunde: pe cel bolnav până se tămăduiește; pe cel mic până se face mare; pe cel ce călătorește până ce se întoarce Îl știam pe Khâli preocupat de multă vreme de soarta celei mai mici dintre fetele lui, Fatima, născută la Fès în anul de dinaintea sosirii noastre și a cărei mamă, singura soție pe care a avut-o Khâli, murise aducând-o pe lume Copila fusese crescută de bunica mea, apoi, după moartea acesteia, de maică-mea, căci unchiul nu mai voise să se recăsătorească, temându-se desigur că o mașteră s-ar arăta nedreaptă față de fetele lui Având doisprezece ani la moartea tatălui ei, Fatima mi se păruse întotdeauna firavă, ursuză și fără urmă de prospețime Khâli nu mă invitase niciodată limpede s-o iau în căsătorie, însă știam că-mi era sortită, pentru că e în firea lucrurilor ca un văr s-o ia în grija lui pe una dintre verișoare, pe cea mai frumoasă uneori, dar adesea și pe aceea care poate fi cel mai greu rostuită la casa ei în altă parte",
    "369": " M-am resemnat așadar, știind că împlineam astfel dorința cea mai scumpă a unchiului, aceea de a nu lăsa la moartea sa nici o fată necăpătuită Pentru primele patru, procedase metodic: cea mai mare căpătase odaia cea mai încăpătoare din casă, iar surorile ei nu mai avuseseră alt rol decât pe acela de a se ocupa de ea, ca niște slujnice Ea singură avuse dreptul de a purta straie noi și bijuterii, până ce se căsătorise Următoarea îi luase atunci locul în camera cea mare, acaparând astfel toate onorurile; veniseră apoi la rând și celelalte, în afară de Fatima, prea tânără încă și sortită mie \n\nA treia dispoziție a diatei mele ți se cuvine de drept, deoarece este vorba de mama ta, care trăiește sub acoperișul meu de zece ani deja și care refuză, ca și mine, să se recăsătorească Nu mai e tânără acum, iar singura ei fericire ar fi ca tatăl tău s-o ia din nou la el acasă",
    "370": " Știu că el are de gând s-o facă, dar Mohamed are cusurul de a lua prea iute hotărârile proaste și prea încet pe cele bune Nu ți-am spus până acum: în ajunul plecării noastre, lăsând de-o parte mândria, i-am expus problema asta tatălui tău, fără a o lua pe ocolite Mi-a răspuns că se gândea necontenit la acest lucru de la împăcarea noastră Ceruse chiar părerea unui imam, care i-a explicat că nu putea să ia îndărăt o femeie de care divorțase dacă aceasta nu se remăritase între timp Am sugerat așadar ca Salma să facă o căsătorie de formă cu unul dintre apropiații noștri, care să se angajeze că nu va consuma căsătoria și că o va repudia imediat Am mai povestit și întâmplarea acelui prinț andaluz care voise să-și ia înapoi fosta soție și care nu suporta ideea de a o vedea unită cu altul, fie și de formă",
    "371": " Acesta ceruse atunci sfatul unui cadiu din preajma sa, care îi găsise o soluție demnă mai degrabă de un poet decât de un doctor al Legii Femeia trebuia să meargă noaptea pe o plajă, să se întindă goală pe nisip și să lase valurile să-i scalde trupul, ca și cum s-ar fi încredințat efluviilor unui bărbat Prințul putea de acum s-o ia înapoi fără să încalce Legea Discuția noastră s-a curmat atunci în hohote de râs \n\nÎn loc să râd, am rămas înlemnit, cu mâna crispată pe epistolă Pe dinaintea ochilor mei încremeniți treceau iarăși imagini îndepărtate în care mă vedeam copil, împreună cu mama și cu Sara, în prăvălia librarului-astrolog, al cărui glas îmi răsuna în urechi: \nVa trece moartea, apoi valurile mării, Atunci se vor întoarce femeia și cu rodul ei \n\nCând am ajuns înapoi la Fès, părinții mei erau din nou căsătoriți și au rămas foarte mirați și dezamăgiți că nu eram deloc surprins",
    "372": " M-am ferit să-i întreb prin ce mijloc ocoliseră interdicția \n* * * \nEpistola lui Khâli continua: Îmi las de asemenea în mâinile tale solia, deși nu mie îmi aparține ea, ci suveranului care mi-a dat însărcinarea asta Prin această misiune nădăjduiam să mă apropii de el, dar, mă jur pe țărâna în care zace părintele meu! nu era atât pentru a căpăta favoruri și bogății, cât mai curând pentru a-i ajuta pe ai mei Oare nu intervenind în favoarea surorii tale am ajuns să fac cunoștință cu principele? Tot la ea trebuie să te gândești când îl vei linguși pe monarh Când vei fi în prezența lui, oferă-i darurile care i se cuvin, apoi înfățișează-i în cuvinte alese roadele observațiilor culese de tine despre Tombuctu; spune-i mai ales că în ținutul negrilor regatele sunt numeroase, că se bat necontenit între ele, dar că nu încearcă niciodată să se extindă dincolo de fruntariile lor",
    "373": " După ce îi vei fi reținut atenția și îi vei fi câștigat stima, vorbește-i despre Mariam, dacă nu cumva ea este deja liberă la ceasul când aștern aceste rânduri \n\nNu era liberă, după cum mi-a spus Harun, venit la porțile palatului ca să mă întâmpine la sosirea caravanei Acolo trebuia să încredințez animalele celui însărcinat cu paza cămilelor și să las darurile la căpitanul gărzilor, până la întrevederea cu suveranul Odată isprăvite formalitățile astea, m-am dus acasă pe jos, sporovăind cu Harun, povestindu-i despre boala unchiului, apoi despre moartea sa, evocând amintiri de la Segelmesse și de la Tombuctu, fără să uit de Hiba, care venea respectuoasă în urma mea, ducându-mi lucrurile Iscoditorul mi-a relatat ultimele bârfe din Fès: Astaghfirullah murise, ca și Hamza bărbierul, Domnul să aibă milă de ei! Ahmed Șchiopul se întorsese în ținutul lui, la miazăzi de Marrakech, unde conducea împreună cu fratele lui o mică trupă de mujahedini care se luptau cu portughezii",
    "374": " Acasă la Khâli, femeile erau deja în doliu, vestea tristă luând-o înaintea caravanei Salma se afla acolo, bucuroasă de venirea mea și grăbindu-se să-mi povestească în taină că se recăsătorise Continua să locuiască tot la unchiul acasă, pentru a nu o lăsa singură pe tânăra mea verișoară, dar poate și pentru a nu se reîntâlni cu Warda sub același acoperiș Mohamed își împărțea timpul între trei locuințe, cele ale soțiilor și casa de la țară, în jurul căreia culturile înfloreau Am văzut-o și pe Fatima, pe care doliul, în mod evident, n-o făcuse nici mai puțin posacă, nici mai proaspătă, și care mi-a adresat o privire mâhnită M-am întors din instinct să văd dacă nu cumva Hiba era în spatele meu Brusc, am avut strania senzație că repet gesturile tatălui meu, prins ca și el între două femei, o sclavă veselă și o verișoară plânsă",
    "375": " A doua zi am plecat la palat, unde mi-a fost acordată o audiență chiar în ziua aceea, ținându-se seamă de doliul care îmi lovise familia Totuși, nu am fost primit în particular Suveranul îi avea în preajmă pe căpitanul slugilor înarmate, pe șeful cancelariei domnești, păstrător al sigiliului regal, pe maestrul de ceremonii, cât și pe alți curteni, cu toții mai somptuos înveșmântați decât monarhul însuși și pălăvrăgind nestingheriți între ei în vreme ce eu înșiram, emoționat, fraze cu trudă pregătite dinainte La răstimpuri, sultanul ciulea urechea la câte un murmur, arătând totodată cu mâna că nu trebuia să mă întrerup Dat find imensul interes pe care-l trezeau spusele mele, le-am scurtat cât am putut, apoi am amuțit Monarhul și-a dat seama de acest lucru după alte câteva șușoteli și spuse că era uimit de elocința mea, ceea ce era un mod de a reminti cât eram de tânăr",
    "376": " Mi-a cerut să transmit condoleanțe alor mei, a debitat câteva vorbe în legătură cu unchiul meu, „fidelul nostru slujitor“, și a isprăvit exprimându-și dorința de mă revedea cu alt prilej Întrevederea se încheiase M-am încăpățânat totuși să continuu, în ciuda sprâncenelor încruntate ale maestrului de ceremonii: — Dacă mi-ați mai acorda un minut, aș vrea să vă înfățișez o rugăminte Și am început să vorbesc despre sora mea, cât de iute puteam, rostind de două-trei ori cuvântul „nedreptate“ și reamintind de făgăduiala făcută lui Khâli Monarhul se uita în altă parte; eram convins că nu mă asculta; însă un cuvânt rostit de el m-a contrazis: — Leproasa? Șeful cancelariei îi șușoti o vorbă la ureche, apoi mi se adresă mie, dându-mi o palmă ușoară peste umăr: — Mă ocup eu de asta N-ai să fii dezamăgit N-o mai dreranja pe Maiestatea Sa cu asemenea lucruri! Am sărutat mâna monarhului și am ieșit",
    "377": " Harun mă aștepta după gardul de fier al palatului — Știi că tocmai ai făptuit o crimă împotriva Legii lui Dumnezeu? De la prima aruncătură de ochi, pricepuse că fusesem batjocorit și încerca să mă mângâie în felul lui Am grăbit pasul fără să zic nimic A stăruit: — L-am auzit de curând pe un șeic de vază susținând că majoritatea suveranilor din vremea noastră, dacă nu cumva chiar toți, își sporesc veniturile prin dări care-s interzise de Legea lui Dumnezeu, că toți sunt niște hoți și niște nelegiuiți și că, drept urmare, orice persoană care mănâncă la masa lor, care acceptă de la ei cel mai mărunt dar sau care stabilește cu ei legături de familie, devine complice la hoțiile și la nelegiuirea lor Răspunsul meu a fost însoțit de o izbucnire de furie: — Prin cuvinte de soiul ăsta au pornit toate războaiele care au distrus țările islamului",
    "378": " De altfel, poți să stai liniștit, sultanul nu m-a poftit la masa lui, nu mi-a oferit nici un dar și nici nu mi-a acordat mâna fiicei sale Nu sunt așadar nici hoț, nici nelegiuit și nu risc să mă pomenesc azârlit în focul Gheenei Numai că sora mea este tot printre leproși! Chipul lui Harun s-a posomorât — Ai să te duci curând s-o vezi? — Aștept un cuvânt de la șeful cancelariei domnești Prefer s-o văd după aceea, poate că voi avea vreo veste să-i dau În săptămânile care au urmat, mi-am reluat câteva cursuri la școală, la medersa Bu-Inania Mi s-a cerut să-mi povestesc călătoria în fața colegilor și să le descriu îndeosebi anumite moschei pe care le văzusem în ținutul negrilor, cât și mormintele unor sfinți pe care le putusem vizita Cum îmi făcusem însemnări precise, am putut vorbi vreme de două ceasuri încheiate, iar profesorul a fost încântat",
    "379": " M-a poftit la el acasă și m-a încurajat să-mi notez în scris observațiile, așa cum mai făcuseră înaintea mea Ibn Battuta1 și alți călători la fel de iluștri Am făgăduit că o voi face într-o zi, cu ajutorul lui Dumnezeu Dascălul m-a mai întrebat dacă doream să lucrez, căci fratele său, director al maristan-ului, ospiciul orașului, căuta un tânăr învățăcel pe care să-l angajeze ca secretar pentru o leafă de trei dinari pe lună Am primit cu entuziasm, pentru că spitalele și ospiciile îmi stârniseră întotdeauna curiozitatea; am căzut de acord că aveam să încep din toamnă \n* * * \nAm lăsat să treacă două luni înainte de a mă întoarce la palat, nevrând să-i dau șefului cancelariei impresia că-l grăbesc Acesta se arătă exagerat de amabil, îmi spuse că mă aștepta de săptămâni, îmi oferi sirop, îmi vorbi cu lacrimi în ochi despre unchiul meu dispărut, apoi îmi aduse la cunoștință, pe un ton aproape triumfător, că obținuse ca sora mea să fie din nou supusă unei examinări de către patru femei legate prin jurământ",
    "380": " — Înțelegi, tinere, că sultanul nostru, oricât de puternic ar fi, nu-și poate permite să aducă în interiorul orașului o persoană bănuită că poartă în trupul ei o boală atât de hidoasă Dacă se va spune că sora ta este sănătoasă și fără pete, o scrisoare a suveranului o va scoate din cartierul leproșilor chiar în ziua respectivă Soluția mi se păru rezonabilă, așa că am hotărât să i-o comunic lui Mariam pe tonul cel mai plin de încredere cu putință, spre a-i reda speranța Harun m-a întrebat dacă putea veni cu mine; am răspuns „da“ fără șovăială, în pofida surprizei Mariam spuse că era fericită să mă revadă sănătos după o călătorie atât de lungă, dar mi se păru încă și mai îndepărtată decât la ultima noastră întâlnire, și palidă ca un cadavru Am privit-o atent — Dar tu, cum te simți? — Mult mai bine decât majoritatea vecinilor mei",
    "381": " — Nădăjduiam că la întoarcere te voi găsi acasă — Aveam prea multe de făcut aici Sarcasmul amar care mă adusese la exasperare cu doi ani în urmă sporise parcă — Îți aduci aminte ce mi-ai jurat? — Dacă tu îți ții jurământul, dacă nu te măriți, nu voi avea nici copii, nici nepoți Harun stătea în spatele meu, uitându-se când la firul de apă, când la paznic Surorii mele nu-i adresase decât un gest de salut timid și furiș, dând impresia că nu-l interesează schimbul nostru de cuvinte Brusc, își drese zgomotos glasul și se uită țintă în ochii lui Mariam: — Dacă reacționezi astfel, dacă cedezi în fața descurajării, ai să ieși de aici nebună de legat, iar eliberarea ta n-o să mai aibă nici un rost Fratele tău a venit să-ți aducă o veste bună, urmarea intervențiilor făcute de el la palat",
    "382": " S-a potolit pe dată la aceste vorbe și mi-a ascultat explicațiile fără a mă mai hărțui cu vorbe în doi peri și cu strâmbături batjocoritoare — Când trebuie să mă examineze? — Foarte curând Fii mereu gata — Sunt sănătoasă Nu vor găsi nici urmă de pată — Nu mă îndoiesc că așa este Totul va fi bine! \n* * * \nPărăsind acel loc blestemat, i-am aruncat lui Harun o privire imploratoare: — Crezi că o să iasă de acolo? În loc să-mi răspundă, a continuat să meargă, privind în jos cu un aer îngândurat, vreme de câteva minute Brusc, rămase nemișcat, își lipi palmele de obraji, apoi le dădu la o parte, ținând în continuare ochii închiși — Hassan, hotărârea mea e luată Vreau ca Mariam să fie soția mea, mama copiilor mei \n\nANUL PETRECUT LA MARISTAN 913 de la hegira (13 mai 1507 1 mai 1508) \nLa ospiciul din Fès există șase infirmieri, un slujitor care se ocupă de lămpi, doisprezece gardieni, doi bucătari, cinci gunoieri, un portar, un grădinar, un director, un asistent și trei secretari, cu toții convenabil plătiți, plus un mare număr de bolnavi",
    "383": " Dar, Dumnezeu mi-e martor, nici un medic Când sosește o persoană suferindă, este instalată într-o cameră cu cineva în preajmă pentru a o sluji, fără să i se ofere totuși nici cea mai mică îngrijire, până ce ori se vindecă de la sine, ori moare Toți bolnavii care vin aici sunt străini, pentru că fasioții preferă îngrijirile acasă Singurii oameni din oraș care se află la ospiciu sunt nebunii, cărora le sunt rezervate mai multe încăperi De teamă să nu facă ceva rău, sunt ținuți permanent cu picioarele în lanțuri Pavilionul lor se află de-a lungul unui culoar ai cărui pereți sunt înveliți în scânduri zdravene, și doar gardienii cu experiență cutează să se apropie Cel care le dă de mâncare este înarmat cu un baston gros și, dacă vede că vreunul dintre ei este mai agitat, îi altoiește o ploaie de lovituri, care sau îl potolesc, sau îl doboară",
    "384": " Când mi-am început treaba la maristan, am fost pus în gardă în privința acestor nefericiți Nu trebuia să le adresez vreodată cuvântul, nu trebuia nici măcar să le dau impresia că-i băgam în seamă Cu toate astea, unii dintre ei îmi inspirau milă, mai ales un bărbat vârstnic, slab și pe jumătate chel, care-și petrecea ziua rugându-se și psalmodiind cântări, și care-și îmbrățișa cu dragoste copiii atunci când aceștia veneau să-l vadă Într-o seară, rămăsesem târziu la biroul meu ca să recopiez paginile unui registru peste care vărsasem din greșeală o ceașcă de sirop Când am plecat, am tras cu coada ochiului spre omul acela Plângea, rezemat în coate la îngusta fereastră a camerei sale Când m-a văzut, și-a acoperit ochii Am făcut un pas spre el A început atunci să-mi povestească, pe tonul cel mai liniștit, că el era un negustor cu frică de Dumnezeu, că fusese internat în urma denunțului unui concurent pizmaș și că familia sa nu izbutea să-l scoată de acolo, atât era de puternic și de bine văzut la palat adversarul lui",
    "385": " Povestea lui nu putea decât să mă înduioșeze Am înaintat și mai mult spre el, rostind vorbe de reconfortare și făgăduind să mă interesez încă de a doua zi pe lângă director Când am fost foarte aproape, omul a țâșnit brusc spre mine, m-a înșfăcat de veșminte cu o mână, în vreme ce cu cealaltă îmi mânjea chipul cu murdărie, scoțând țipete de dement Gardienii care au venit în goană în ajutorul meu mi-au reproșat sever imprudența Din fericire, hamamul apropiat de maristan era deschis la ora aceea pentru bărbați Am stat un ceas tot frecându-mi trupul și fața, apoi m-am dus acasă la Harun Eram încă foarte tulburat — Din pricina unui nebun, în sfârșit am priceput! Vorbele mele erau sacadate și confuze — Am priceput pentru ce toate demersurile noastre se duc pe apa sâmbetei, pentru ce șeful cancelariei are, când mă primește, un ton atât de dulceag, un zâmbet atât de fals, pentru ce îmi face necontenit promisiuni pe care nu și le ține",
    "386": " Prietenul meu rămase nepăsător Mi-am tras sufletul — În orașul ăsta sunt mii de oameni care intervin neîncetat în favoarea unei rude despre care pretind că e nevinovată, și care e uneori ucigașul cel mai sălbatic, sau despre care pretind că e întreagă la minte, dar care seamănă adesea cu nebunul care m-a tras pe sfoară, rudă pe care o înfățișezi ca fiind tămăduită de lepră, dar care poate fi roasă de boală până la inimă Cum să faci deosebirea? Mă așteptam ca Iscoditorul să mă contrazică, după obicei N-a făcut-o Era tăcut, îngândurat, cu fruntea încruntată, iar răspunsul lui mi-a venit împreună cu o întrebare: — Ce spui tu e adevărat Ce trebuie să facem acum? Curioasă reacție! Pe vremea când Mariam nu era pentru el decât sora unui prieten, nu șovăia să aibă el inițiativa, trecând peste ezitările mele, făcând apel de pildă la Astaghfirullah și stârnind astfel un scandal bine pus la cale",
    "387": " Acum, părea mai puțin sigur de el, deși, dintre noi doi, pe el îl privea de fapt cel mai direct soarta prizonierei Într-adevăr, după ce mă înștiințase că avea de gând s-o ia de nevastă pe sora mea, Harun nu stătuse cu mâinile-n sân Îi aținuse calea tatei când acesta se întorcea de la țară, ca să-i poată face o vizită, îmbrăcat în straiele pe care le purta în zi de vineri, și a-i cere solemn mâna lui Mariam În alte împrejurări, Mohamed măsurătorul ar fi considerat că un hamal, fără alt avut decât buna reputație a breslei, era o jalnică partidă Însă Mariam intrase deja în al nouăsprezecelea an de viață, vârstă până la care, dintre toate locuitoarele din Fès, doar câteva roabe și prostituate nu și-au serbat încă nunta Harun era un neașteptat salvator și, dacă n-ar fi fost la mijloc amorul propriu, tatăl meu i-ar fi sărutat mâinile acestui eroic logodnic",
    "388": " Câteva zile mai târziu, contractul de căsătorie era întocmit de către doi notari, el prevăzând că tatăl miresei îi va da o sută de dinari viitorului său ginere Încă de a doua zi, Warda s-a dus să-i spună vestea lui Mariam, care, pentru prima oară de la internarea ei, a reînceput să tragă nădejde și să zâmbească Numai că Harun a fost cel care și-a pierdut, de la o zi la alta, orice urmă de jovialitate, de veselie, de haz poznaș Fruntea îi era mereu îngrijorată În seara aceea am înțeles în sfârșit ce anume îi umbla prin minte prietenului meu Stăruia să-mi afle părerea — Nu putem totuși s-o lăsăm la nesfârșit pe Mariam printre leproși! Din moment ce intervențiile noastre n-au dus la nimic, ce sugerezi să facem acum? Habar n-aveam, astfel că răspunsul meu a venit și mai plin de furie: — De fiecare dată când mă gândesc la ea, de patru ani victima celei mai mârșave nedreptăți, îmi vine să-l apuc de beregată pe Zeruali și să-l sugrum cu mâinile mele, ca și pe complicele lui, șeicul leproșilor",
    "389": " Am făcut chiar și gestul când vorbeam Harun nu se arătă deloc impresionat: — Ai apucat o piatră prea mare! Nu pricepeam Repetă, cu un strop de nerăbdare în voce: — Îți spun că ai apucat o piatră prea mare, mult prea mare Când sunt pe stradă cu alți hamali, văd adesea oameni care strigă, își aruncă ocări și se îmbulzesc Uneori câte unul pune mâna pe o piatră Dacă e de mărimea unei prune sau a unei pere, trebuie să-l tragi pe omul acela de mână, căci riscă să-și rănească adversarul până la sânge Dacă în schimb pune mâna pe un bolovan de mărimea unui pepene verde, atunci poți pleca liniștit, căci omul ăla n-are deloc de gând să-l arunce; are doar nevoie să simtă o greutate în mâinile goale Să ameninți că-i strângi de gât pe Zeruali și pe șeicul leproșilor, asta înseamnă un bolovan la fel de mare cât un minaret, și dacă aș fi fost pe stradă, aș fi plecat dând din umeri",
    "390": " Fără să fi părut că bagă de seamă că mă făcusem roșu de rușine, Harun continuă, rostind rar cuvintele de parcă le trecea printr-o sită: — Trebuie să descoperim un mijloc de a o face pe Mariam să evadeze, fără să mai poată fi luată înapoi și fără ca familia ei să aibă de suferit Firește, nu va mai putea locui la Fès, cel puțin câțiva ani, și, cum am de gând s-o iau de soție, va trebui să fug împreună cu ea Îl cunoșteam de destui ani ca să știu că în mod sigur clocea un plan în minte și că n-avea să mi-l dezvăluie înainte de vreme În schimb, nu izbuteam să pricep ce-l făcea să acționeze astfel În numele prieteniei, eram dator să-i vorbesc — Cum îți poți abandona așa, de bună voie, orașul, familia, breasla, ca să te duci să trăiești ca un proscris, ca un răufăcător, fugind de la un munte la altul de teamă să nu fii adus îndărăt în fiare, și totul pentru o fată căreia nu i-ai adresat cuvântul decât o singură dată în viață? Iscoditorul își puse palma mâinii drepte pe creștetul capului meu, așa cum făcea când eram mai tineri, înainte de a-mi dezvălui o taină",
    "391": " — Ăsta e un lucru pe care nu ți-l puteam spune mai înainte și, chiar și astăzi, aș vrea să-mi juri că nu te vei simți ofuscat Am jurat, temându-mă de ce e mai rău, de vreo dezonoare pentru familia mea Stăteam pe jos în patio-ul casei lui Iscoditorul se rezemă cu spatele de mica fântână din piatră din care nu curgea apă în ziua aceea — Ți-aduci aminte când am intrat pe furiș în hamamul femeilor? Trecuseră de atunci șapte-opt ani, mi se pare, dar încă îmi aminteam până și cea mai măruntă clipire din ochi sau bătaie de inimă Am încuviințat zâmbind — Ți-aduci aminte că atunci, în ciuda stăruinței tale, am refuzat cu încăpățânare să-ți spun ce văzusem Intrasem, drapat într-un văl, iar pe dedesubt îmi înnodasem o basma în jurul părului; aveam în picioare sandale din lemn și mă înfășurasem într-un ștergar",
    "392": " Aveam pe atunci unsprezece ani și nici un fir de păr pe trup care să-mi trădeze sexul Mă plimbam așadar înăuntru, când am dat peste Warda și Mariam Ochii ei s-au încrucișat cu ai mei și am înțeles pe dată că mă recunoscuse Ne văzuse adesea împreună și nu se putea înșela Eram ca paralizat, așteptându-mă să aud un urlet, să fiu ocărât, snopit în bătaie Dar sora ta n-a țipat Și-a reluat ștergarul, și-a înfășurat la repezeală trupul, în vreme ce buzele ei schițau un zâmbet complice, apoi a tras-o pe maică-sa, sub un pretext oarecare, într-o altă sală M-am grăbit să ies, neizbutind să mă dumiresc că eram teafăr În ziua aceea am regretat că Mariam nu e sora mea; abia peste trei ani m-am bucurat că nu sunt decât prietenul fratelui ei și că pot visa la ea așa cum un bărbat visează la o femeie",
    "393": " Apoi nenorocirile au început să se abată peste fata cu ochii tăcuți Strălucitor de fericire până în clipa aceea, chipul Iscoditorului se posomorî la ultima frază După care se destinse iarăși — Chiar de-ar fi trădat-o lumea întreagă, amintirea de la hamam m-ar fi împiedicat s-o abandonez Astăzi ea este soția mea, o voi salva așa cum ea m-a salvat pe mine și vom face să înverzească pământul care ne va oferi adăpost \n* * * \nHarun a venit din nou să mă vadă o săptămână mai târziu, ca să-și ia rămas-bun Avea drept bagaj două pungi din lână, una mare plină cu aurul zestrei, cealaltă conținând modestele lui economii — Cea mai mică este pentru paznicul „cartierului“, ca să închidă ochii atunci când Mariam o să evadeze; cea mai mare este pentru noi, ca să avem din ce trăi mai bine de un an, cu ajutorul Celui-de-Sus",
    "394": " Urmau să plece spre Rif, nădăjduind să se așeze pentru câtăva vreme pe muntele ce aparținea celor din tribul Beni Walid, oamenii cei mai viteji și cei mai mărinimoși din întreg regatul Și foarte bogați totodată, căci, deși pământul lor e roditor, ei refuză să plătească un dirham ca bir Cel care este pe nedrept alungat din Fès știe că la ei poate găsi întotdeauna adăpost și găzduire, că va fi chiar cruțat de o parte din cheltuieli și că, dacă adversarii caută să-l urmărească, locuitorii muntelui le vor veni de hac L-am strâns pe Harun cu putere la pieptul meu, dar el s-a desprins iute, fiind nerăbdător să vadă ce anume îi rezerva soarta \n\nANUL MIRESEI 914 de la hegira (2 mai 1508 20 aprilie 1509) \nÎn anul acela a fost celebrată cea dintâi dintre căsătoriile mele, dorită de unchiul meu când era pe moarte, dar și de mama mea, preocupată să mă îndepărteze de Hiba, care se bucura întotdeauna de partea cea mai bună a mângâierilor mele, deși nu-mi dăruise nici un băiat și nici o fată în trei ani de dragoste",
    "395": " Așa că, după tradiție, a trebuit să-mi așez în mod solemn piciorul peste cel al Fatimei, verișoara mea, soția mea, în clipa în care intra în camera nupțială, în timp ce la ușă o femeie din vecini aștepta rufa îmbibată în sânge pe care avea s-o fluture, veselă și triumfătoare, pe sub nasul musafirilor, semn că mireasa era fecioară, că soțul era potent și că sărbătoarea putea începe Ritualul mi s-a părut interminabil Încă de dimineață, femeile care se ocupau cu îmbrăcatul, pieptănatul și epilatul miresei, printre care Sara cea de neînlocuit, se agitaseră în jurul Fatimei, dându-i cu suliman roșu pe obraji, cu negru pe mâini și pe picioare, desenându-i între sprâncene un triunghi și încă unul sub buza de jos, alungit ca o frunză de măslin Astfel fardată, a fost așezată pe un postament pentru a putea fi admirată de toți, în timp ce li se oferea de mâncare matroanelor care o împodobiseră",
    "396": " Spre sfârșitul după-amiezei, prietenii și rudele se adunaseră în fața casei lui Khâli Mireasa își făcuse în cele din urmă apariția, mai degrabă tulburată decât tulburătoare, gata-gata să se poticnească la fiece pas în rochii, apoi urcase într-un soi de lectică ce aducea cu o ladă de lemn cu opt muchii, acoperită cu țesături din mătase și brocart, pe care patru tineri hamali, prieteni de-ai lui Harun, o ridicaseră pe cap Cortegiul se pusese în mișcare, precedat de flaute, goarne și tamburine, cât și de un mare număr de făclii, înălțate de slujbașii de la maristan și de foștii mei camarazi de școală Aceștia mergeau alături de mine în fața lecticii miresei; îndărătul ei veneau soții celor patru surori ale sale Defilaserăm mai întâi zgomotos prin suk – dughenele se închideau deja, străzile se goleau – înainte de a ne opri în fața Marii Moschei, unde câțiva prieteni ne stropiseră cu apă de trandafiri",
    "397": " La acest punct al parcursului, cel mai vârstnic dintre cumnații mei, care îl înlocuia pe unchiu-meu la ceremonie, îmi șușotise că pentru mine sosise momentul să plec Îl îmbrățișasem, după care dădusem fuga acasă la tatăl meu, unde o cameră fusese împodobită pentru noaptea miresei ce urma să fie adusă Acolo se cuvenea să aștept Cortegiul venise un ceas mai târziu Fatima fusese lăsată în grija mamei mele și ea a fost cea care a dus-o de mână până în pragul camerei unde, înainte de a ne părăsi, Salma mi-a amintit, cu o clipire din ochi, ce trebuia să fac înainte de orice dacă voiam să-mi afirm din capul locului autoritatea de bărbat Am călcat așadar apăsat peste piciorul soției mele, care era apărat, e drept, de un pantof de protecție din lemn, apoi ușa s-a închis Afară, strigăte, râsete, unele foarte aproape, dar și clinchet de oale, primul ospăț de nuntă trebuind să fie pregătit în timp ce se consuma căsătoria",
    "398": " Înveșmântată în roșu și auriu, Fatima se afla în fața mea, lividă în pofida sulimanurilor, nemișcată, înlemnită, surprinzătoare, străduindu-se să surâdă, cu niște ochi atât de jalnici încât, cu un gest spontan, am tras-o spre mine, mai puțin în chip de îmbrățișare cât mai curând ca să încerc s-o liniștesc Și-a vârât capul la pieptul meu și a izbucnit în plâns Am strâns-o în brațe ca s-o fac să tacă, temându-mă să nu fie auzită S-a turtit de pieptul meu, înăbușindu-și încetul cu încetul suspinele, dar trupul îi tremura și, încet, se prăbușea A rămas curând aidoma unui vreasc fără vlagă pe care-l țineam moale în brațe Prietenii mă preveniseră că în noaptea nunții multe fete se străduie să pară mai neștiutoare decât sunt, mai surprinse, mai speriate, dar nici unul nu-mi vorbise despre leșin Pe de altă parte, auzisem adesea spunându-se la maristan că unele văduve sau femei mult timp neglijate sufereau de sincope frecvente, puse de către unii pe seama isteriei; dar niciodată n-auzisem nimic în legătură cu fete de cincisprezece ani, și niciodată în brațele soțului lor",
    "399": " Am scuturat-o pe Fatima și am încercat s-o ridic; capul i-a căzut înapoi pe spate, cu ochii închiși, cu buzele întredeschise La rându-mi, începeam să tremur, mai puțin, recunosc, din grijă pentru verișoara mea, cât mai curând din teamă de ridicolul care mi s-ar lipi ca o pecete de neșters până la sfârșitul zilelor mele dacă deschideam brusc ușa strigând: „Ajutor! A leșinat mireasa!“ N-aveam altceva mai bun de făcut decât s-o trag pe verișoara mea până la pat, s-o culc pe spate, să-i scot pantofii și să-i desfac eșarfa înnodată sub bărbie Dădea impresia că e pur și simplu adormită, iar respirația, sacadată mai înainte, redevenea regulată M-am așezat lângă ea, gândindu-mă ce era de făcut Puteam să mă rănesc la deget cu un ac, să pătez rufa cu sânge și să uit de noaptea nunții până a doua zi Dar aveam oare să știu cum să îmbib țesătura albă în felul în care trebuia să fie îmbibată, fără ca vecina, martoră a nenumărate deflorări, să descopere înșelătoria? Mi-am plimbat pe deasupra Fatimei priviri disperate, imploratoare, jalnice",
    "400": " Părul ei roșcat se împrăștiase peste perna sul de la căpătâiul patului Mi-am trecut mâna prin pletele ei, am strâns o buclă în palmă, i-am dat drumul oftând, bătând-o apoi cu palma peste obraji, tot mai iute, tot mai tare Un surâs se desenă atunci pe buzele ei, dar nu se trezi din somn I-am scuturat umărul, frenetic, gata s-o fac să cadă din pat Nu păru să-și dea seama; nici zâmbetul nu i se ștergea Istovit, m-am lungit pe pat, m-am întins, degetele mele au atins ușor sfeșnicul Preț de o clipă, m-am gândit să-l sting și să adorm la rându-mi, fie ce-o fi Dar, în clipa următoare, un zgrepțănat la ușă, nerăbdător, neprevăzut, sau pur și simplu închipuit, mi-a reamintit îndatoririle Zgomotele de afară mi se păreau dintr-odată mai presante, mai stăruitoare Nu mai știam cât timp petrecusem în camera aceea de coșmar",
    "401": " Mi-am pus din nou mâna peste Fatima, căutându-i pe bâjbâite bătăile inimii, și am închis ochii Un ușor miros de ambră mi-a readus în urechi muzica neagră din Tombuctu Hiba era în fața mea, în lumina clarului de lună, dansul ei se isprăvea, brațele ei se deschideau, pielea ei era netedă și alunecoasă Și parfumată cu ambra cenușie a mării1 Buzele îmi fremătau la b-ul din numele ei, brațele mele repetau aceleași îmbrățișări, trupul meu regăsea același delir, aceleași repere, același refugiu Fatima a devenit femeie în absență Am deschis ușa, vecina a înhățat prețioasa rufă slobozindu-și strigătele de pasăre de noapte, musafirii au prins să se agite, muzica s-a pornit, pământul a început să vibreze sub pașii dansatorilor M-au chemat și pe mine foarte curând ca să mă alătur sărbătorii Au stăruit: aveam tot timpul să-mi văd soția deoarece, potrivit datinii, nu trebuia să ies din casă mai devreme de șapte zile",
    "402": " \n* * * \nCând m-am trezit, mireasa era în picioare în patio, rezemată de fântână, uitându-se apatică la mama, care stătea ghemuită la doi pași de ea, ocupată să frece până la strălucire o tavă mare de aramă înainte de începerea celui de al doilea ospăț de nuntă, care avea loc în seara aceea și la care, după datină, doar femeile erau poftite, doar slujnicele cântau și dănțuiau Salma vorbea cu glas scăzut, încruntată Când m-am apropiat, a tăcut brusc și s-a pus și mai tare pe frecat Fatima s-a întors atunci și m-a văzut Mi-a adresat un zâmbet plin de beatitudine, de parcă am fi petrecut cea mai minunată noapte de dragoste Era desculță, purta aceeași rochie ca în ajun, ușor mototolită, avea aceleași sulimanuri, ceva mai șterse Am arborat în mod fățiș o mutră dezamăgită, apoi m-am dus să mă așez în încăperea cea mare, alături de tata, care m-a strâns mândru la piept și a cerut cu glas tare un coș cu fructe",
    "403": " Mama a venit să ni-l aducă și, când l-a pus jos, mi-a spus încet la ureche, pe un ton de reproș: — Ai răbdare cu biata fată! În cursul serii, mi-am făcut apariția pentru câteva clipe la sărbătoarea femeilor, cât să zăresc silueta Hibei, de care aveam să fiu lipsit încă o săptămână Când am ieșit, Fatima a venit după mine în cameră, desigur împinsă de la spate de maică-mea Mi-a luat mâna și a început s-o sărute în neștire — Ți-am displăcut noaptea trecută Fără să răspund, m-am întins pe partea stângă și am închis ochii S-a aplecat peste mine și a îngăimat cu voce bâiguită, șovăielnică, abia auzită: — Nu vrei s-o vizitezi pe surioara mea? Am tresărit, crezând că n-am auzit bine Hiba îmi vorbise pe un ton batjocoritor despre expresia asta folosită de anumite femei din acea țară pentru a se referi la propria lor intimitate",
    "404": " Dar cum mă puteam aștepta la așa ceva din gura Fatimei care, nu mai departe decât ieri, leșinase doar văzându-și odaia nupțială? M-am întors spre ea Își ținea mâinile lipite de obraz — Cine te-a învățat să-mi spui asta? Îi era rușine, îi era frică, plângea Am liniștit-o râzând îndelung și am strâns-o lângă mine O iertasem Săptămâna s-a încheiat printr-un ultim banchet, pentru care am primit în dar de la cumnații mei patru oi întregi și blide pline de dulciuri A doua zi am ieșit în sfârșit din casă și m-am dus drept spre suk spre a împlini ultimul gest al interminabilei ceremonii nupțiale: cumpărarea câtorva pești pe care i-am încredințat mamei, urmând ca ea să-i azvârle peste picioarele miresei, urându-i sănătate și fecunditate \n* * * \nÎnainte de sfârșitul anului, Fatima era însărcinată, iar eu am simțit pe dată nevoia să găsesc o muncă mai bine plătită decât aceea de la maristan",
    "405": " Ca fiică a unui librar, mama m-a îndemnat să mă lansez în comerț, ceea ce nu-mi displăcea deloc, dat fiind gustul meu pentru călătorii Și-a însoțit sfatul cu o prezicere care, pe moment, m-a făcut să zâmbesc: — Mulți oameni descoperă lumea largă încercând doar să adune avere Cât despre tine, fiule, tu vei da peste o comoară încercând să cunoști lumea \n\nANUL NOROCULUI 915 de la hegira (21 aprilie 1509 9 aprilie 1510) \nFatima mi-a dăruit o fiică în ultimele zile ale verii; am numit-o Sarwat, adică Bogăție, căci anul acela a marcat începutul prosperității mele Deși aceasta a fost efemeră, nu m-aș putea plânge, deoarece mi-a fost luată așa cum mi-a fost dată, din voia absolută a Celui-de-Sus; contribuția mea n-a fost decât în ignoranță, aroganță și patimă a aventurii Înainte de a o porni pe calea negoțului, m-am dus să-i fac o vizită lui messer Thomasso de Marino, bătrânul genovez pe care-l cunoscusem pe drumul spre Tombuctu și care, dintre toți neguțătorii străini stabiliți la Fès, era cel mai respectat pentru înțelepciunea și spiritul său de dreptate",
    "406": " Voiam să-i cer sfatul și, poate, și să lucrez câtva timp alături de el, să-l însoțesc în vreuna dintre călătoriile sale Deși era bolnav la pat, m-a primit cu evidente semne de prietenie, evocând împreună amintirea unchiului meu, cât și amintiri mai surâzătoare din caravana noastră Motivul vizitei mele l-a făcut să se cufunde într-o lungă meditație; ochii lui păreau să mă măsoare, trecând de la boneta din postav verde la barba ajustată cu grijă, apoi la haina brodată, cu mâneci largi și pline de măreție; sprâncenele lui albe păreau o balanță care cântărea avantajele și dezavantajele; apoi, depășindu-și, se pare, șovăielile, mi-a făcut o ofertă la care nu mă așteptam: — Cerul mi te trimite, nobile prieten, căci tocmai am primit din Italia și din Spania două însemnate comenzi de burnuzuri negre, una de o mie de bucăți, cealaltă de opt sute, care trebuie livrate la începutul toamnei",
    "407": " După cum știi, cele mai apreciate în Europa sunt burnuzurile din Tefza, pe care m-aș duce eu însumi să le iau dacă aș fi mai sănătos Mi-a explicat în ce anume consta târgul: urma să primesc două mii de dinari, o mie opt sute pentru a cumpăra marfa, la prețul de un dinar pe un burnuz, preț cu toptanul, restul fiind pentru cheltuielile și osteneala mea Dacă izbuteam să obțin de la cei ce le confecționau un preț mai bun, partea mea urma să fie mai mare; dacă aveam să cumpăr mai scump, aș fi fost obligat să plătesc din propriii mei bani Fără să știu prea bine dacă făceam o afacere bună sau proastă, am acceptat cu entuziasm Mi-a înmânat așadar suma în monezi de aur și mi-a împrumutat un cal pentru drum, doi slujitori și nouă catârce, sfătuindu-mă să fiu iute și precaut",
    "408": " Ca să nu plec cu animalele fără nici o povară, adunasem toți banii de care puteam dispune, economiile mele, cele ale mamei și o parte din banii lăsați moștenire Fatimei de către Khâli, cu totul patru sute de dinari, cu care am cumpărat patru sute de săbii dintre cele mai obișnuite, exact cum erau cele pe care fasioții le vindeau îndeobște oamenilor din Tefza Când, înapoindu-mă de la suk, i-am povestit foarte țanțoș tatei despre voluminoasa mea achiziție, a fost cât pe ce să-și sfâșie veșmântul de consternare și de jale: — O să ai nevoie de cel puțin un an ca să poți plasa atâtea săbii într-un orășel! Și, cum oamenii vor afla că ești grăbit să te întorci, ți le vor cumpăra la prețul cel mai mic! Vorbele lui erau chibzuite, dar era prea târziu pentru a da înapoi, din moment ce colindasem pe la toți meșteșugarii spre a-mi aduna încărcătura pe care o mai și plătisem cu bani peșin",
    "409": " A trebuit să mă resemnez cu ideea că mă voi întoarce în pierdere din prima mea călătorie de negoț, spunându-mi că nimeni nu poate învăța meserie fără să-și zdrelească mâinile sau să-și ușureze punga În ajunul plecării, maică-mea veni să-mi toarne, înnebunită, zvonurile pe care le auzise la hamam: la Tefza se petreceau lucruri grave, se vorbea despre o expediție condusă de oastea din Fès pentru restabilirea ordinii Dar, în loc să mă descurajeze, spusele ei mi-au ațâțat curiozitatea, astfel că a doua zi, înainte de răsăritul soarelui, plecasem deja, fără a fi încercat măcar să mai capăt niscaiva informații Zece zile mai târziu, sosisem la destinație fără nici o bătaie de cap Pentru a nimeri peste un ținut aflat în plină forfotă Nici nu trecusem bine de poarta orașului când populația se îngrămădise deja în jurul meu, unii adresându-mi-se arțăgoși, alții sâcâindu-mă cu întrebările",
    "410": " Încercam să stau liniștit, nu, nu am văzut trupele din Fès venind încoace; da, mi-au ajuns și mie la urechi niște zvonuri, dar nu le-am dat atenție În vreme ce mă străduiam în van să-mi croiesc drum, s-a apropiat un bărbat înalt, înveșmântat ca un prinț; mulțimea s-a dat tăcută în lături pentru a-l lăsa să treacă M-a salutat făcând un gest elegant cu capul și s-a prezentat în calitate de șef ales al orașului Mi-a explicat că Tefza trăise până atunci ca republică, fiind cârmuită de un sfat al cetățenilor de vază, fără protecția nici unui sultan sau trib nomad, neplătind nici dări, nici răscumpărări, și asigurându-și prosperitatea datorită vânzării burnuzurilor din lână, prețuite în lumea întreagă Însă, de când izbucnise un conflict sângeros între două clanuri rivale, luptele și răfuielile ucigașe se înmulțiseră în asemenea măsură încât, spre a putea opri masacrul, sfatul hotărâse să-i supună oprobriului cetății pe membrii clanului care începuse ostilitățile",
    "411": " Pentru a se răzbuna, proscrișii făcuseră apel la suveranul din Fès, făgăduind să-i predea orașul Orășenii se temeau așadar de un atac iminent I-am mulțumit acelui om pentru explicații, i-am spus numele meu și motivul vizitei mele, i-am repetat puținul pe care-l auzisem despre evenimentele de la Tefza, apoi am adăugat că n-aveam să zăbovesc prea mult pe acolo; doar cât să-mi vând săbiile, să-mi cumpăr burnuzurile și s-o iau din loc Personajul mi-a cerut să scuz nervozitatea compatrioților săi și a poruncit gloatei să mă lase să trec, explicând în limba berberă că nu eram nici iscoadă, nici sol din Fès, ci doar un simplu negustor andaluz care făcea afaceri cu genovezii Am putut așadar să pătrund în oraș și să mă îndrept spre han Totuși, înainte de a ajunge acolo, am văzut chiar în mijlocul drumului pe unde trebuia să trec doi bărbați în straie bogate care discutau cu glas tare, uitându-se la mine",
    "412": " Când am ajuns în dreptul lor, au început să vorbescă amândoi deodată: fiecare mă ruga să-i fac cinstea de a găzdui în casa lui, făgăduind să se ocupe atât de slujitorii mei, cât și de animale Nevoind să-l jignesc nici pe unul, nici pe celălalt, am refuzat ambele invitații, mulțumindu-le celor doi pentru ospitalitatea lor, și m-am instalat la han, care era foarte puțin confortabil în comparație cu cele din Fès; nu mă plângeam însă, căci, de mai multe nopți, nu mai avusesem parte de alt acoperiș decât bolta înstelată Abia mă așezasem că prin camera mea începură să se perinde cele mai mari averi din ținut Un negustor bogat veni să-mi propună să-mi dea opt sute de burnuzuri în schimbul celor patru sute de săbii ale mele Eram gata să primesc, dar un alt neguțător, țâșnind lângă urechea mea, îmi propuse cu glas scăzut o mie de burnuzuri",
    "413": " Neavând nici un soi de experiență, mi-a trebuit ceva timp până să mă dumiresc de motivul unei asemenea solicitudini: la apropierea armatei dușmane, locuitorii nu se gândeau decât la o modalitate de a se descotorosi mai repede de toată cantitatea de produse, spre a o feri de inevitabilul jaf ce avea să urmeze după cucerirea orașului Pe deasupra, armele pe care le transportam nu puteau veni într-un moment mai bun, întreaga populație mobilizându-se pentru a ține piept atacului Așa că eu dictam condițiile: am cerut să capăt în schimbul săbiilor mele o mie opt sute de burnuzuri, nici unul mai puțin; după câteva târguieli, unul dintre negustori, un evreu, a acceptat în cele din urmă Astfel, chiar în ziua sosirii mele, aveam deja în posesia mea toată marfa cerută de messer Marino Fără să mă fi atins de banii pe care mi-i încredințase Nemaiavând nimic de vânzare, mă pregăteam de plecare a doua zi dimineața",
    "414": " Dar, precum o iubită în toiul nopții, soarta hotărâse să nu-mi dea încă drumul Iată că negustorii cei rotofei din Tefza veneau iarăși la mine, unii aducându-mi la vânzare indigo sau mosc, alții sclave, piei de vită sau de capră, fiecare produs vândut în pierdere, la a zecea parte din preț Ceea ce m-a silit să fac rost de patruzeci de catâri pentru a putea căra totul Cifrele țopăiau în capul meu; încă de la prima mea afacere, eram bogat Mă aflam în a treia zi de negoț când vestitorii anunțară sosirea armatei din Fès Aceasta număra două mii de călăreți ușori, cinci sute de soldați cu arbalete și două sute de soldați călări cu bombarde Când i-au văzut venind, locuitorii înspăimântați s-au hotărât să treacă la tratative Și, cum eram singurul fasiot prezent în oraș, m-au implorat să fac pe mijlocitorul, ceea ce, trebuie să recunosc, mi s-a părut foarte distractiv",
    "415": " Încă de la prima întrevedere, ofițerul care comanda armata regală mi-a arătat prietenie Era un om cu carte, rafinat, având totuși sarcina de a executa cea mai oribilă dintre misiuni: aceea de a preda orașul și pe oamenii de vază răzbunării clanului rival Am încercat să-l conving să renunțe — Proscrișii ăștia sunt niște trădători Astăzi au dat orașul pe mâna sultanului, mâine îl vor da pe mâna dușmanilor lui Mai bine să negociezi cu oameni curajoși, care știu ce înseamnă devotamentul, sacrificiul și fidelitatea Puteam citi în ochii lui că era gata să cedeze în fața argumentelor mele, însă ordinele primite erau limpezi: să pună mâna pe oraș, să-i pedepsească pe cei ce se ridicaseră împotriva suveranului și să dea cârma șefului clanului alungat, împreună cu o garnizoană care să-i stea alături Exista totuși un argument pe care nu-l putea da la o parte: — Cât speră sultanul să obțină în schimbul protecției sale? — Clanul proscris a făgăduit douăzeci de mii de dinari pe an",
    "416": " Am făcut o mică socoteală în minte — Sfatul orașului adună treizeci de notabilități, la care trebuie să adăugăm doisprezece comercianți evrei Dacă fiecare dintre ai ar plăti două mii de dinari, asta ar face optzeci și patru de mii Ofițerul mă întrerupse: — Venitul anual al întregului regat nu atinge trei sute de mii de dinari Cum vrei tu ca un orășel ca acesta să poată aduna o asemenea sumă? — Există în ținutul ăsta bogății nebănuite, însă oamenii le ascund și nu încearcă să le facă aducătoare de bani, de teamă să nu fie jefuiți de cârmuitori De ce crezi tu că evreii din țara asta sunt acuzați de zgârcenie? Pentru că cea mai mică cheltuială, cea mai măruntă etalare de bogăție le-ar pune avutul și viața în primejdie Acesta este și motivul pentru care numeroase orașe de-ale noastre mor, iar regatul nostru sărăcește",
    "417": " În calitate de reprezentant al suveranului, interlocutorul meu nu mă putea lăsa să vorbesc astfel în prezența lui Mi-a cerut să ajung la miezul problemei: — Dacă le făgăduiești notabilităților din Tefza că nu vor păți nimic, iar obiceiurile orașului vor fi respectate, am să-i conving să plătească suma După ce am obținut cuvântul ofițerului, am plecat să mă întâlnesc notabilitățile și le-am vorbit despre înțelegere Văzându-i reținuți, le-am spus că tocmai sosise o scrisoare de la Fès cu pecetea sultanului, prin care se cerea executarea imediată a personalităților orașului Au început să plângă și să se tânguiască, dar, așa cum am povestit în Descrierea Africii, peste două zile cei optzeci și patru de mii de dinari au fost depuși la picioarele ofițerului Nu mai văzusem până atunci o asemenea cantitate de aur și aveam să aflu mai târziu din gura sultanului că nici el, nici tatăl lui nu mai posedaseră încă o astfel de sumă în lăzile lor",
    "418": " \n* * * \nCând am fost gata să plec din Tefza, am primit daruri de preț de la cetățenii de vază, fericiți că își salvaseră viața și orașul, precum și o sumă de bani de la ofițer, care mi-a făgăduit să povestească suveranului ce rol jucasem în această ciudată afacere; tot el mi-a mai dat și un detașament de doisprezece soldați, care mi-au însoțit caravana până la Fès Înainte chiar să ajung acasă, am fost să-l văd pe messer Marino I-am livrat comanda și i-am înapoiat slujitorii, calul și catârii; i-am făcut de asemenea daruri în valoare de două sute de dinari și i-am istorisit pățania mea fără să las deoparte nici un amănunt, arătându-i toată marfa pe care o putusem dobândi pentru mine; a evaluat-o la cel puțin cincisprezece mii de dinari — Mi-au trebuit treizeci de ani ca să adun o asemenea sumă, mi-a spus el fără urmă de gelozie sau de pizmă",
    "419": " Mi se părea că lumea întreagă era a mea, că nu mai aveam nevoie de nimeni și de nimic, că norocul avea să asculte de acum orbește de mine Nu mai pășeam, ci de-a dreptul zburam Când mi-am luat rămas-bun de la genovez, mi-a strâns îndelung mâna, aplecându-se ușor înainte; eu am stat drept, cu capul sus, cu bărbia ridicată Bătrânul mi-a ținut ferm mâna într-a sa, mult mai mult decât o cerea obiceiul, apoi, fără să-și îndrepte ținuta, m-a privit țintă în ochi: — Ți-a surâs norocul, tinere prieten, și sunt fericit pentru tine de parcă ai fi copilul meu Dar fii cu băgare de seamă, căci bogăția și puterea sunt dușmanele dreptei judecăți Când te uiți la un lan de grâu, nu vezi că unele spice sunt drepte, iar altele îndoite? Asta, pentru că cele dintâi sunt goale! Păstrează-ți modestia care te-a adus spre mine și care ți-a deschis, din voința Celui-de-Sus, căile norocului",
    "420": " \n* * * \nAnul acela a avut loc ofensiva cea mai puternică lansată vreodată de castilieni împotriva Maghrebului Două dintre principalele orașe de pe coastă au fost cucerite, Oran în luna moharram, Bougie1 în ramadan Tripoli din Berberia avea să cadă încă din anul următor Nici unul dintre cele trei orașe nu a mai fost de atunci recucerit de către musulmani \n\nANUL CELOR DOUĂ PALATE 916 de la hegira (10 aprilie 1510 30 martie 1511) \nPe obrajii tăi am făcut să înflorească un trandafir, Pe buzele tale am făcut să se nască un surâs, Nu mă respinge, căci Legea noastră e limpede: Orice bărbat are dreptul să culeagă Ceea ce el însuși a sădit \n\nAveam de acum un poet de curte, îndrăgostit de vinul și de slujnicele mele, avid de aurul meu, gata oricând să aducă laude oaspeților mei, și mai cu seamă mie, la fiecare petrecere, la fiecare întoarcere a unei caravane, uneori pur și simplu la ceasurile mesei, când se adunau în jurul meu prieteni, rude, slujbași grijulii, neguțători ocupați, ulema aflați în trecere, zidari puși să-mi înalțe palatul",
    "421": " De când cu călătoria la Tefza, bogățiile mele se înmulțiseră, iar reprezentanții mei străbăteau Africa, de la Bedis la Segelmesse, de la Tlemcen la Marrakech, cu încărcături de curmale, indigo, hena, uleiuri sau țesături; eu nu mă deplasam decât pentru caravanele mari În restul timpului, îmi conduceam afacerile de pe diwan și supravegheam, cu bastonul în mână, șantierul noii mele locuințe, pe o colină, nu departe de casa unchiului meu, unde mă instalasem în calitate de stăpân la nașterea fiicei mele, dar care mi se părea pe zi ce trece mai strâmtă, mai modestă, mai nedemnă de averea mea Așteptam cu nerăbdare ziua în care voi putea locui în palatul meu, în superbul, neasemuitul meu palat la care visam și de care vorbeam necontenit, și pentru care îi angajasem pe cei mai buni meșteri, însărcinați să execute la perfecție fiecare dintre costisitoarele mele dorințe: tavane din lemn sculptat, arce îmbrăcate în mozaic, fântâni din marmură neagră, căci nu mă uitam la cheltuieli",
    "422": " Când o cifră mă făcea uneori să șovăi, poetul meu se afla prin preajmă ca să declame: „Înțelepciunea, la douăzeci de ani, este să nu fii înțelept“ E adevărat că-și dăltuia vorbele în aurul meu Ziua în care au început lucrările a fost una dintre cele mai somptuoase din viața mea În amurg, înconjurat de un roi de lingușitori, m-am dus să așez la temelie, în cele patru colțuri ale viitoarei construcții, talismane de preț și șuvițe de păr de copil, cu grijă tăiate de pe capul fetiței mele; devenisem dintr-odată sensibil la magie și la superstiții, lucru de care eu eram cel dintâi uimit Asta e, desigur, ceea ce-i paște pe toți cei bogați și puternici: conștienți că avutul lor ține mai puțin de meritele lor cât mai mai degrabă de noroc, încep să-i facă o curte asiduă zeiței Fortuna, așa cum îi faci curte unei amante, și să i se închine precum unui idol",
    "423": " Toată noaptea, casa lui Khâli a răsunat de muzica unei orchestre andaluze, fremătând de pașii ușori ai dansatoarelor, cu toatele roabe, două cumpărate chiar cu acest prilej Hibei îi interziceam să dănțuiască, pentru că nu mă puteam hotărî, de când cu călătoria la Tombuctu, s-o las să dea la iveală și în fața altora un farmec atât de ațâțător Am pus-o să șadă lângă mine, pe cea mai moale pernă, și i-am pus brațul pe după umeri; Fatima se întorsese în odaia ei, așa cum se cuvine Eram fericit s-o contemplu pe Hiba, veselă și nepăsătoare pentru întâia oară de luni de zile; se simțise umilită la nașterea fiicei mele, iar într-o noapte, intrând în odaia ei, am surprins-o ștergându-și o lacrimă cu colțul eșarfei; când i-am trecut degetele prin plete, mângâindu-i pe furiș urechea, mă dăduse la o parte cu mână blândă, dar fermă, murmurând cu o voce frântă pe care nu i-o cunoșteam: — În țara mea, când o femeie e stearpă, n-așteaptă ca bărbatul ei s-o repudieze sau s-o părăsească",
    "424": " Pleacă singură, se ascunde și se face uitată M-am străduit să adopt un ton vesel, cel pe care și ea îl folosea de obicei: — De unde știi că n-ai să-mi dăruiești un băiat frumos la viitorul ramadan? N-a zâmbit — Încă dinainte de a fi puberă, prezicătorul tribului meu a spus că nu voi fi niciodată însărcinată Nu l-am crezut, dar sunt cu tine de cinci ani și ai avut copil de la o alta Lipsit de argumente, am tras-o spre mine; s-a desprins cu o strâmbătură de durere — Ai fi de acord să mă eliberezi? — Pentru mine ești o iubită, nu o roabă Însă n-aș vrea să nu mai fii a mea Mi-am închis mâinile peste încheieturile mâinilor ei, cu putere, ca niște gheare, ducându-i palmele, una după alta, la buzele mele — Ai uitat de noaptea noastră la Tombuctu, ai uitat de toate nopțile noastre și de făgăduielile că nu ne vom despărți niciodată? Un vânt răcoros pătrunsese prin fereastra dechisă, stingând dintr-o suflare sfeșnicul de bronz",
    "425": " Era întuneric, era trist, nu mai vedeam ochii Hibei Vocea ei ajunsese până la mine venind parcă de departe, întretăiată, ca și cum ar fi îngânat o veche melopee a deșertului: — Adesea cei ce se iubesc se țin de mână și visează împreună la fericirea lor viitoare Dar, cât vor trăi ei, nu vor avea fericire mai mare ca în clipa aceea când mâinile li se împletesc și visele li se întrepătrund În noaptea respectivă își deschisese până la urmă brațele în fața mea Din oboseală, din datorie, din cauza amintirii, nu știu Însă nu-și mai îndepărtase de pe ochi un văl de tristețe De aceea eram acum fericit s-o văd iarăși râzând și bătând din palme, în sunetele orchestrei andaluze La mijlocul ospățului, poetul meu s-a ridicat în picioare ca să declame din memorie stihuri alcătuite în cinstea mea De la primul emistih, palatul meu era deja Alhambra, iar grădinile lui, Edenul",
    "426": " — Fie ca tu să pătrunzi acolo, în binecuvântata zi a terminării, ducându-ți moștenitorul așezat pe umeri! Tremurul Hibei mi-a străbătut întreg brațul care o sprijinea făcând boltă asupra ei A suspinat la urechea mea: — Doamne, cât de mult mi-ar plăcea să-ți dăruiesc eu acel moștenitor! Ca și cum ar fi auzit, poetul se uită la ea cu tot atâta milă câtă dorință și, întrerupându-și zicerea, improviză două stihuri rostite cu glas cântat: \nDragostea e sete la ghizdul fântânii, Dragostea e floare, nu și rod \n\nCu un gest spontan, mi-am luat punga și i-am azvârlit-o Conținea cu siguranță mai mult de cincizeci de dinari Dar zâmbetul care lumină obrazul Hibei nu avea preț Mi-am petrecut noaptea întreagă culegându-l \n* * * \nLa șase luni după acest banchet, am primit vizita unui ofițer din garda regală: sultanul mă chema la el în ziua aceea și m-am dus la palat foarte intrigat și nu fără un grăunte de neliniște",
    "427": " Suveranul m-a primit cu un exces de amabilitate, iar apropiații lui l-au imitat, plini de zel și de strâmbături A amintit de prima mea vizită, la întoarcerea de la Tombuctu, cât și de rolul meu de mijlocitor la Tefza, rol care adusese vistieriei în anul acela mai mult aur decât întreg orașul Fès După ce aduse laudă unchiului meu, strămoșilor mei și Granadei, începu să laude în fața apropiaților lui prosperitatea mea, elocința mea, iscusința și vastele mele cunoștințe, dobândite în cele mai renumite școli din Fès — Nu l-ai cunoscut tu pe Ahmed Șchiopul la medersa? — Așa e, stăpâne — Mi s-a spus că erai unul dintre cei mai buni prieteni ai săi, singurul pe care-l asculta cu respect și atenție Am priceput pe dată motivul pentru care mă chemase și pentru care mă lăudase în chip atât de neașteptat Ahmed începea să capete importanță, mulți învățăcei din Fès și din Marrakech părăsindu-și căminul pentru a pune mâna pe arme și a i se alătura în lupta împotriva lentei invazii portugheze care amenința toată coasta atlantică",
    "428": " Șchiopul străbătea țara împreună cu partizanii lui, criticându-l în cuvinte aspre pe suveranul din Fès, care începea să se neliniștească și căuta să stea de vorbă cu primejdiosul răzvrătit Prin mijlocirea mea Am hotărât să profit de ocazie pentru a regla niște mai vechi conturi care-mi stăteau pe inimă — Șeriful Ahmed venea adesea la mine, pe vremea când eram la școală S-a dovedit un adevărat frate când sora mea a fost dusă în cartierul leproșilor, fie ca Domnul să șteargă amintirea asta din mintea mea și dintr-a sa! Suveranul și-a dres glasul, pentru a-și ascunde încurcătura — Ce s-a mai întâmplat cu nefericita aceea? — Un băiat de treabă, hamal, a obținut mâna ei, apoi a fugit împreună, fără a cuteza să mai dea vreo veste, ca și cum ar fi fost niște răufăcători — Ai vrea să-ți dau pentru ei un permis de liberă trecere? O grațiere? Le va pregăti secretarul meu",
    "429": " — Bunătatea domniei voastre nu cunoaște limite! Să vă dea Dumnezeu viață lungă! Eram dator să rostesc formulele consacrate, dar n-aveam de gând să abandonez M-am aplecat la urechea monarhului — Prietenul meu, șeriful Ahmed, a fost foarte afectat de soarta nedreaptă care a lovit-o pe sora mea, victima odioasei răzbunări puse la cale de Zeruali — Mi s-a vorbit despre rolul jucat de acel om Eram destul de surprins să aflu că suveranul fusese înștiințat de evenimentele respective în amănunt; nu l-am întrebat de ce nu făcuse nimic la vremea cuvenită, căci țineam să-l atrag de partea mea Așa că am continuat, tot cu voce scăzută: — Pentru Ahmed, Zeruali devenise exemplul depravării care, potrivit spuselor lui, strică moravurile oamenilor din Fès Am aflat chiar că a vorbit despre omul acesta în mai multe rânduri, în cuvântările lui Dumnezeu să-l îndrume pe calea adevărului! am adăugat eu prudent, ca să nu las impresia că aș împărtăși cumva părerile Șchiopului",
    "430": " Sultanul păru că stă să cugete, șovăind Apoi, fără să zică nimic, își potrivi turbanul și se îndreptă în jilț — Aș vrea să mergi să-l vezi pe Ahmed Am plecat capul în semn că ascult ce are de spus A continuat: — Ai să încerci să-l potolești, să-l aduci la simțăminte mai firești față de mine, față de dinastie și față de orașul Fès, Domnul să-l apere de necredincioși și de ambițioși! Sunt gata să-l ajut pe acest tânăr șerif, cu bani și cu arme, în lupta împotriva năvălitorilor portughezi, dar vreau să știu că pot sta liniștit din direcția asta în caz că trebuie să mă arunc la rându-mi în luptă pentru a-mi apăra regatul, care este astăzi foarte slăbit Tanger se află în mâinile portughezilor, ca și Arzilla și Sebta; Larache, Rabat, Chella și Salé sunt și ele amenințate, Anfa e distrusă, iar locuitorii ei fug care-ncotro",
    "431": " La nord, spaniolii ocupă unul după altul orașele de pe coastă M-a tras mai aproape și a coborât glasul Apropiații lui se îndepărtară, dar nu fără a ciuli imperceptibil urechea — Peste câteva luni, îmi voi ridica din nou oastea împotriva Tangerului și Arzillei și trag nădejde că de data asta Cel-de-Sus îmi va acorda victoria Aș vrea ca în această problemă, șeriful să se dovedească aliat și, în loc să asmută provinciile împotriva regilor musulmani, să-i atace pe portughezi o dată cu mine, căci amândoi suntem luptători ai războiului sfânt Pot să-ți încredințez această misiune? — Voi face tot ce-mi stă în putință, pentru că nimic nu-mi e mai scump decât unirea musulmanilor De îndată ce vei porunci, voi porni spre Sousa ca să-l întâlnesc pe Ahmed și voi face tot ce pot ca să-l aduc la chibzuință Suveranul mă bătu ușor pe umăr în semn de satisfacție și le ceru căpitanului slugilor înarmate și păstrătorului sigiliului regal să se apropie: — Veți trimite chiar în seara asta un sol la casa lui Zeruali",
    "432": " Îi veți porunci să părăsească orașul nostru pentru cel puțin doi ani Să se ducă în pelerinaj, apoi să se întoarcă pentru o vreme în satul lui de baștină Toți curtenii ascultau cu lăcomie În câteva ceasuri, zvonul avea să facă înconjurul orașului Nimeni nu va mai cuteza să-i dea binețe proscrisului, nimeni nu se va mai încumeta să-i facă vreo vizită și iarba va crește curând pe drumul ce duce la casa lui Îmi savuram dreapta răzbunare, fără să știu că ea va atrage asupra alor mei încă și mai multă nenorocire Când mi-am luat rămas-bun de la suveran, mi-a poruncit să mă întorc a doua zi, căci dorea să-mi ceară sfatul în legătură cu finanțele regatului De acum, mă găseam în preajma lui zi de zi, asistând la audiențe, primind uneori eu însumi unele cereri, ceea ce provoca gelozia celorlalți dregători",
    "433": " Dar eu nu mă sinchiseam, căci aveam de gând să plec în primăvară spre Sousa, iar la întoarcere să mă ocup de caravane, și mai cu seamă de palatul meu care, în mintea mea, creștea și devenea tot mai mândru, dar care la fața locului nu prea înainta; ultimele luni ale acelui an s-au vădit ploioase și reci, astfel că șantierul viselor mele nu mai era decât o mocirlă plină cu noroi \n\nANUL ȘERIFULUI ȘCHIOP 917 de la hegira (31 martie 1511 18 martie 1512) \nÎn anul acela, după cum rămăsese stabilit, sultanul din Fès și șeriful șchiop porniră, fiecare separat, atacuri împoriva portughezilor, cel dintâi voind să recucerească Tangerul, cel de-al doilea încercând să elibereze orașul Agadir; amândoi au fost respinși cu pierderi grele, lucru care nu este deloc amintit în poemele compuse în cinstea lor Făcusem în așa fel încât să fiu de față în acele zile de luptă, impunându-mi să-mi notez în fiecare seară impresiile",
    "434": " Recitindu-le la Roma, câțiva ani mai târziu, am fost mirat să văd că nu consacrasem nici un rând desfășurării bătăliilor Ceea ce îmi reținuse atenția fusese doar comportamentul principilor și al apropiaților lor în fața înfrângerii, comportament care m-a surprins, deși frecventarea vieții de curte mă lecuise de anumite naivități N-am să citez decât un scurt fragment din însemnările mele, pentru a-mi ilustra spusele: \nFapte consemnate azi, penultima zi a lunii rabih-awwal 917, care corespunde cu ziua de miercuri 26 iunie a anului 1511 de după Hristos Cadavrele celor trei sute de martiri căzuți în fața Tangerului sunt aduse în tabără Pentru a evita acest spectacol care-mi rănește inima, mă duc spre cortul suveranului, pe care-l găsesc sfătuindu-se cu păstrătorul sigiliului regal Văzându-mă, monarhul îmi face semn să mă apropii „Ascultă, îmi spune el, ce gândește șeful cancelariei noastre despre această zi!“ Acesta începe să explice pentru mine: „Spuneam stăpânului nostru că ceea ce s-a petrecut nu e un lucru chiar atât de rău, căci am arătat musulmanilor zelul nostru în războiul sfânt, fără ca portughezii să se simtă suficient de zdrobiți pentru a încerca să se răzbune“",
    "435": " Dau din cap ca și cum aș fi de acord cu părerile lui, apoi întreb: „Dar morții, e adevărat că sunt cu sutele?“ Simțind o notă de răzvrătire și de ironie, șeful cancelariei nu mai zice nimic, numai că cel care reia discuția este de data asta chiar suveranul: „Nu există, printre morți, decât un mic număr de călăreți Ceilalți nu sunt decât pedeștri, calici, neciopliți, coate-goale, așa cum există sute de mii în regatul meu, mult mai mulți decât aș putea eu înarma vreodată!“ Tonul său oscilează între nepăsare și jovialitate Sub un pretext oarecare, îmi iau rămas-bun și părăsesc cortul Afară, la lumina unei torțe, niște soldați sunt strânși în jurul unui cadavru care a fost adus Văzându-mă că tocmai ies, un bătrân luptător cu barbă roșcată se apropie de mine: „Spune-i sultanului să nu-i plângă pe cei care au murit, căci plata lor va veni în ziua Judecății“",
    "436": " Îi dau lacrimile, glasul i se frânge brusc: „Tocmai mi-a murit fiul cel mare, iar eu sunt gata să-l urmez în Rai de îndată ce stăpânul mi-o va porunci!“ Se agață de mânecile mele, iar mâinile lui încleștate de disperare spun cu totul altceva decât buzele Un soldat din gardă vine să-i spună soldatului să nu-l deranjeze pe sfetnicul sultanului; bătrânul pleacă tânguindu-se Mă reîntorc la cortul meu \n\nTrebuia să plec câteva zile mai târziu spre Sousa să dau de urma lui Ahmed Îl întâlnisem deja la începutul anului ca să-i transmit mesajul de pace al sultanului; de data asta, stăpânul din Fès voia să-l înștiințeze pe Șchiop că portughezii avuseseră mai mulți morți decât noi și că suveranul era teafăr și nevătămat, din voia Celui-Prea-Înalt Când l-am întâlnit, Șchiopul începuse asediul Agadirului, iar oamenii săi clocoteau de entuziasm Mulți erau învățăcei veniți din toate colțurile Maghrebului, care tânjeau după jertfă așa cum ar fi tânjit după o misterioasă logodnică",
    "437": " După trei zile, bătălia continua să facă victime, iar spiritele erau încinse de beția sângelui, a răzbunării, a sacrificiului Deodată, spre uluirea tuturor, Ahmed a poruncit ridicarea asediului Un tânăr oranez care critica în gura mare ordinul de retragere a fost decapitat pe loc Cum mă miram să-l văd pe Șchiop atât de lesne descurajat, atât de grăbit să-și lase baltă încercarea, acesta a dat din umeri: — Dacă vrei să te bagi în politică, să duci tratative cu principii, trebuie să înveți să disprețuiești aparența lucrurilor Râsul lui ca un rânjet mi-a amintit de lungile noastre discuții de la medersa Cum eram singuri, într-un cort de campanie, l-am întrebat direct Mi-a explicat fără să se grăbească: — Locuitorii regiunii voiau să se descotorosească de portughezii care ocupă Agadirul și care mișună pe câmpia din jur, făcând cu neputință munca pe ogoare Din moment ce stăpânul din Fès este departe, iar cel din Marrakech nu iese din palat decât pentru a se duce la vânătoarea săptămânală, au ales să mi se adreseze mie; au adunat suma de bani necesară echipării a cinci sute de călăreți, cât și a mai multor mii de pedeștri",
    "438": " Eram așadar dator să fac o încercare împotriva Agadirului, dar nu doream nicidecum să pun mâna pe oraș, căci mi-aș fi pierdut jumătate din trupe în bătălie și, lucru încă și mai grav, aș fi fost silit să-mi stabilesc acolo restul armatei pentru ani buni de atunci înainte, spre a apăra orașul împotriva asalturilor succesive ale portughezilor Am ceva mai bun de făcut astăzi Trebuie să mobilizez întreg Maghrebul, să-l reunific, prin șiretenie sau prin forța sabiei mele, în vederea luptei împotriva năvălitorului Am strâns pumnii cât am putut de tare, repetându-mi întruna că n-ar trebui să-i răspund; dar la douăzeci de ani nu ești prea temperat în ce faci — Așadar, am spus rostind cuvintele rar, de parcă aș fi vrut doar să pricep, vrei să lupți împotriva portughezilor, dar nu împotriva lor îți asmuți trupele: oamenii ăștia, care ți-au auzit chemarea la războiul sfânt, îți sunt trebuincioși ca să cucerești Fès-ul, Meknès-ul și Marrakech-ul! Fără să dea atenție sarcasmelor mele, Ahmed mă cuprinse pe după umeri: — Pentru Dumnezeu, Hassan, tu nu pari să înțelegi ce se peterece! Tot Maghrebul se clatină",
    "439": " Vor dispărea dinastii, vor fi devastate provincii, orașe vor fi rase de pe suprafața pământului Uită-te atent la mine, privește-mă, atinge-mi brațele, barba, turbanul, pentru că mâine n-ai să mai poți să-ți așezi privirea asupra mea și nici n-ai să mai poți să-mi atingi chipul cu degetele tale În provincia asta, eu sunt cel care taie capete și numele meu este cel care îi face să tremure pe țărani și pe oamenii orașelor Curând, tot ținutul ăsta se va pleca la trecerea mea, iar tu vei povesti fiilor tăi într-o zi că șeriful șchiop era prietenul tău, că a poposit în casa ta și că a fost preocupat de soarta surorii tale Însă atunci, eu nu-mi voi mai aminti Tremuram amândoi, el de furie nerăbdătoare, eu de teamă Mă simțeam amenințat, căci, dat fiind că-l cunoscusem înainte de perioada lui de glorie, eram într-un fel proprietatea lui, la fel de îndrăgit, disprețuit și detestat cum fusese pentru mine vechea-mi manta albă cârpită în ziua în care dăduse norocul peste mine",
    "440": " De aceea am decis că era timpul s-o iau din loc, îndepărtându-mă de omul ăsta, deoarece n-aș mai fi putut niciodată să-i vorbesc de la egal la egal, deoarece ar fi trebuit de atunci încolo să-mi las amorul propriu la ușa lui \n* * * \nSpre sfârșitul acelui an s-a produs un eveniment ale cărui amănunte nu le-am cunoscut decât mult mai târziu, dar care avea să afecteze grav existența alor mei Îl povestesc așa cum l-am putut reconstitui, neomițând nici un detaliu și lăsând în grija Celui-de-Sus să stabilească granița dintre crimă și pedeapsa justă Zeruali plecase așadar în pelerinaj la Mecca după cum primise poruncă, apoi se îndreptase spre ținutul natal, muntele Beni Zerual din Rif, spre a-și încheia acolo cei doi ani de surghiun Se întorcea cu destulă teamă în provincia aceea în care făptuise atâtea fărădelegi în trecut, dar stabilise câteva contacte cu principalii șefi de clanuri, împărțise câteva pungi cu bani și pusese să fie însoțit în călătorie de vreo patruzeci de gărzi înarmate, cât și de un văr al suveranului din Fès, un prinț alcoolic și destul de pârlit pe care l-a poftit să stea o vreme în casa lui, trăgând astfel nădejde să-i amăgească pe oamenii muntelui că era în continuare bine văzut la curte",
    "441": " Pentru a ajunge la cei din clanul Beni Zerual, caravana trebuia să străbată teritoriul celor din clanul Beni Walid Acolo, pe un drum pietros dintre două sate de păstori, aștepta o siluetă de femeie bătrână, formă neagră și murdară de pământ din care ieșea doar o palmă nepăsătoare deschisă mărinimiei trecătorilor Când Zeruali s-a apropiat, călare pe un cal împopoțonat și urmat de un sclav care-i ținea deasupra capului o imensă umbrelă, cerșetoarea făcu un pas spre el și începu să îngaime vorbe cucernice, imploratoare, abia auzite Una din gărzi îi strigă să se care, dar stăpânul îi făcu semn să tacă Avea nevoie să-și refacă reputația în ținutul acela pe care-l prădase Scoase din pungă câteva monede de aur și le întinse ostentativ, așteptându-se ca bătrâna să-și deschidă palmele căuș spre a le primi Cât ai clipi, cerșetoarea îl apucă pe Zeruali de încheietura mâinii și-l trase cu putere",
    "442": " Acesta căzu de pe cal, doar piciorul drept rămânând agățat în scara șeii; trupul i se răsturnă, măturând pământul cu turbanul, în veme ce vârful unui jungher se ațintea spre gâtul lui — Spune-le oamenilor tăi să nu se clintească! urlă pretinsa cerșetoare cu glas bărbătesc Zeruali făcu întocmai — Poruncește-le să se îndepărteze până în satul vecin! Câteva minute mai târziu, pe drumul acela de munte nu mai erau deât un cal nerăbdător, doi bărbați nemișcați și un jungher cu tăișul curb Încet, foarte încet, începură să se miște Atacatorul de pe drum îl ajută pe Zeruali să se ridice, apoi îl duse pe jos, departe de drum, între stânci, așa cum o fiară își cară prada în colți, și se făcu nevăzut împreună cu el Abia atunci agresorul se înfățișă victimei sale, care tremura Harun Iscoditorul locuia de mai bine de trei ani în muntele celor din clanul Beni Walid, care-l ocroteau ca pe unul dintre ai lor",
    "443": " Oare doar dorința de răzbunare îl împinsese să acționeze la fel ca bandiții sau poate teama de a-și vedea dușmanul așezându-se pe aceleași meleaguri, înverșunându-se iarăși împotriva lui, împotriva lui Mariam și a celor doi băieți pe care ea îi dăruise bărbatului ei? Metoda era în orice caz aceea a unui răzbunător Harun își târî victima până acasă La vederea lor, sora mea a fost mai îngrozită decât Zeruali Soțul ei nu-i spusese ce avea de gând să facă, după cum nu-i spusese nimic nici despre sosirea fostului logodnic în Rif De altfel, ea nu-l văzuse niciodată pe bătrân și nu putea pricepe ce se întâmplă — Lasă copiii aici și vino după mine, porunci Harun Intră împreună cu prizonierul în odaia de culcare Mariam veni după ei și lăsă în jos cuvertura din lână care închidea încăperea — Uită-te la femeia asta, Zeruali! Când auzi acest nume, sora mea lăsă să-i scape un blestem",
    "444": " Bătrânul simți lama jungherului apăsându-i falca Se trase puțin înapoi, fără să deschidă gura — Dezbracă-te, Mariam! Ea se uită la Iscoditor cu ochi neîncrezători, înspăimântați Acesta urlă iarăși: — Eu, Harun, soțul tău, îți poruncesc să te dezbraci! Ascultă! Biata fată își dezveli obrajii și buzele, apoi părul, cu gesturi stângace, sacadate Zeruali închise ochii și lăsă fățiș capul în jos Dacă vedea trupul gol al acelei femei, știa ce soartă îl așteaptă — Înalță capul și deschide ochii! Ordinul lui Harun fu însoțit de o mișcare bruscă a jungherului Zeruali înălță capul, dar își ținu ochii strâns închiși — Privește, stărui Harun, în timp ce Mariam își deznoda straiele cu o mână, ștergându-și lacrimile cu cealaltă Rochia căzu — Uită-te la corpul ăsta! Vezi vreo urmă de lepră? Du-te s-o cercetezi mai de aproape! Harun începu să-l zgâlțâie pe Zeruali, împingându-l spre Mariam, trăgându-l apoi îndărăt, ca să-l împingă apoi iarăși, violent, dându-i drumul",
    "445": " Bătrânul se prăbuși la picioarele surorii mele, care scoase un țipăt — Ajunge, Harun, te implor! Se uita la zdreanța răufăcătoare de la picioarele ei cu tot atâta milă pe câtă groază Zeruali ținea ochii întredeschiși, dar nu mai mișca Harun se apropie de el, neîncrezător, îi cercetă pulsul, îi atinse pleoapele, apoi se ridică, deloc tulburat — Omul ăsta merita să moară ca un câine la picioarele celei mai nevinovate dintre victimele lui Înainte de căderea serii, Harun îl îngropase pe Zeruali sub un smochin, fără să-i fi scos nici veșmântul, nici încălțările, nici giuvaericalele \n\nANUL FURTUNII 918 de la hegira 19 martie 1512 8 martie 1513) \nÎn anul acela, Fatima, soția mea, a murit la naștere Vreme de trei zile încheiate, am jelit-o pe cât n-am iubit-o niciodată Copilul, un băiat, n-a trăit Cu puțin înainte de condoleanțele din a patruzecea zi de doliu, am fost chemat de urgență la palat",
    "446": " Sultanul tocmai se întorcea din noua sa campanie de vară împotriva portughezilor și, cu toate că nu înregistrase vreun eșec, nu-mi prea explicam expresia mohorâtă de pe chipurile care m-au întâmpinat de îndată ce trecusem de poarta principală Monarhul nu mi-a arătat nici o ostilitate, însă primirea sa a fost lipsită de căldură, iar vocea îi era gravă: — Ai solicitat acum doi ani iertarea pentru cumnatul tău, Harun hamalul Ți-am acordat-o Dar, în loc să se potolească, în loc să se arate recunoscător, omul ăsta nu s-a mai întors niciodată la Fès, ci a preferat să trăiască precum un proscris în munții Rif, pândind prilejul de a se răzbuna pe bătrânul Zeruali — Nimic nu dovedește, Majestate, că agresorul a fost Harun Munții ăștia mișună de bandiți care Mi-a tăiat vorba șeful cancelariei, pe un ton încă și mai ridicat decât cel al suveranului: — A fost găsit cadavrul lui Zeruali",
    "447": " Era îngropat lângă o casă în care locuiau sora ta și bărbatul ei Soldații au recunoscut victima, podoabele nefiindu-i luate Să fie asta crima unui simplu bandit de drumul mare? Trebuie să recunosc că, încă de la primele vești privind dispariția lui Zeruali, care ajunseseră la Fès cu patru luni în urmă, și în condițiile în care nu cunoșteam nici cel mai mic amănunt revelator, eventualitatea că fusese poate răzbunarea lui Harun îmi trecuse prin minte Îl știam pe Iscoditor în stare să meargă până la căpătul urii și mai știam și că alesese să locuiască în partea aceea din Rif Așa încât nu-mi era prea lesne să-i susțin nevinovăția Eram totuși dator să-l apăr, căci cea mai mică șovăială din partea mea l-ar fi înfundat — Majestatea Sa posedă în prea mare măsură simțul justiției pentru a accepta să condamne un om fără ca el să-și poată pleda cauza",
    "448": " Mai cu seamă dacă este vorba despre un membru respectat al breslei hamalilor Sultanul se arătă iritat: — Nu mai e vorba de cumnatul tău, ci de tine, Hassan Tu ești cel care a cerut surghiunirea lui Zeruali, la stăruințele tale i s-a poruncit să plece proscris în satul lui, și tocmai când se ducea într-acolo a fost atacat și asasinat Răspunderea ta e mare În timp ce vorbea, ochii mi se întunecară ca și cum se resemnau deja cu bezna temniței Îmi vedeam avutul confiscat, bunurile risipite, familia umilită, o vedeam pe Hiba a mea vândută la un târg de sclavi Mi se înmuiaseră picioarele și eram leoarcă de sudoare, sudoarea rece a neputinței M-am străduit totuși să articulez, anevoie, jalnic: — De ce anume sunt acuzat? Din nou și-a făcut auzit glasul șeful cancelariei, devenit arțăgos din pricina spaimei mele mult prea evidente: — De complicitate, granadinule! Pentru că ai lăsat un criminal în libertate, pentru că i-ai trimis victima la moarte, pentru că ai călcat în picioare clemența regală și ai abuzat de bunăvoința Stăpânului Nostru! Am încercat să redevin stăpân pe situație: — Cum aș fi putut ghici în ce moment se va întoarce Zeruali din pelerinaj și pe care drum? Cât despre Harun, nu mai am vești de la el de mai bine de patru ani, nici măcar nu i-am putut aduce la cunoștință măsura grațierii de care a avut parte",
    "449": " În realitate, îi transmisesem Iscoditorului mesaj după mesaj, dar, în îndărătnicia lui, neglijase să-mi răspundă Cu toate astea, apărarea mea nu l-a lăsat insensibil pe suveran, care și-a redobândit oarecare accente amicale: — Fără îndoială că nu ești vinovat de nimic, Hassan, dar aparențele te acuză Iar justiția se sprijină pe aparențe, cel puțin pe lumea asta, cel puțin în ochii gloatei Totodată, nu pot uita că în trecut, atunci când ți-am încredințat misiuni, m-ai slujit cu credință A tăcut Cântărea totul în minte și m-am ferit să-l întrerup, deoarece îl simțeam că înclină spre clemență Șeful cancelariei se aplecă spre el, cu intenția vădită de a-l influența, dar monarhul îi impuse tăcere, sec, după care decretă: — Nu vei suferi soarta ucigașului, Hassan, ci pe aceea a victimei Ca și Zeruali, ești condamnat la surghiun Vreme de doi ani încheiați, nu te vei mai înfățișa la acest palat, nu vei mai trăi la Fès și în nici una dintre provinciile care îmi aparțin",
    "450": " Începând cu a douăzecea zi a lunii rajab, orice persoană care te va vedea între fruntariile regatului te va aduce aici în lanțuri În pofida asprimii ultimelor cuvinte, a trebui să fac un efort ca să nu las să se vadă ușurarea pe care o simțeam Scăpasem de temniță și de pieire, iar o lungă călătorie de doi ani nu mă înfricoșa deloc Pe deasupra, mi se lăsase o lună întreagă pentru a-mi pune ordine în afaceri \n* * * \nIeșirea mea din Fès a fost remarcată Țineam să plec în surghiun cu capul sus, înveșmântat în brocart, nu noaptea, ci la lumina zilei, să străbat ulicioarele, care forfoteau de oameni, urmat de o impunătoare caravană: două sute de cămile încărcate cu tot soiul de mărfuri, dar și cu douăzeci de mii de dinari, o comoară apărată de vreo cincizeci de gărzi înarmate, îmbrăcate și întreținute pe cheltuiala mea, ceea ce era menit să le taie avântul bandiților care mișunau pe drumuri",
    "451": " De trei ori m-am oprit, în fața medersei Bu-Inania, în curtea moscheii andaluzilor, apoi pe ulița Olarilor, în vecinătatea zidului, ca să azvârl câțiva pumni de monezi de aur, primind în schimb laude și ovații Punând la cale o asemenea paradă, îmi asumam niște riscuri O vorbă răuvoitoare strecurată la urechea șefului cancelariei, apoi șușotită la urechea monarhului, și puteam fi arestat, acuzat că-mi bătusem joc de sancțiunea regală care mă lovea Numai că riscul ăsta trebuia să mi-l asum, nu doar pentru a-mi măguli amorul propriu, ci și pentru tatăl meu, mama mea, fiica mea, pentru toți ai mei, astfel încât să nu fie siliți să trăiască în rușine de-a lungul perioadei mele de surghiun Firește, le-am lăsat toate cele trebuincioase spre a fi la adăpost de nevoi vreme de ani îndelungați, spre a fi hrăniți, slujiți și mereu îmbrăcați cu straie noi Când m-am aflat la două mile de Fès, pe drumul spre Sefru, sigur că orice pericol era de acum depășit, m-am apropiat de Hiba, cocoțată pe cal într-o litieră învelită în mătăsuri",
    "452": " — Nici un fasiot n-a mai asistat vreodată la o asemenea retragere somptuoasă, am lansat eu mulțumit Ea se arătă îngrijorată — Nu se cuvine să sfidezi hotărârile Soartei Nu trebuie să nesocotești vitregia ei Am dat din umeri, nicidecum impresionat — N-am jurat eu că te readuc la tribul tău? Vei fi acolo peste o lună Asta doar dacă nu vrei să mă însoțești la Tombuctu, apoi în Egipt În chip de răspuns, s-a mulțumit să spună un „Inchallah!“1 enigmatic și neliniștit Patru zile mai târziu treceam prin trecătoarea Corbilor, pe o vreme simțitor mai rece decât aș fi presupus pentru luna octombrie în care ne aflam Când a trebuit să facem popas pentru noapte, gărzile au așezat tabăra într-o mică vale dintre două dealuri, trăgând nădejde să afle astfel adăpost împotriva vânturilor înghețate ce suflau dinspre munții Atlas",
    "453": " Alcătuiră un cerc de corturi grosolane, în mijlocul cărora se înălța cortul meu, adevărat palat din pânză cu marginile împodobite cu versete coranice artistic caligrafiate Acolo trebuia să dorm cu Hiba Așteptam momentul ăsta cu destulă plăcere, dar, când începu să se întunece, soața mea refuză cu îndărătnicie să se culce în cort, aparent fără nici un motiv, dar cu o asemenea spaimă în privire că am renunțat să mai discut Deslușise, la o jumătate de leghe de tabără, intrarea unei grote Acolo avea să doarmă, și nu în altă parte Să-mi petrec noaptea într-o peșteră din Atlas, să mă aflu în preajma hienelor, a leilor, a leoparzilor, poate chiar a dragonilor uriași despre care se spune că sunt foarte numeroși pe meleagurile acelea și atât de veninoși încât, în contact cu ei, trupul unei ființe omenești se fărâmițează de parcă ar fi făcut din lut? Mi-a fost cu neputință s-o fac pe Hiba să simtă spaima asta",
    "454": " Numai superbul meu cort o îngrozea în noaptea aceea friguroasă de toamnă Am fost nevoit să cedez Lăsând deoparte propriile mele temeri, m-am lăsat dus spre cavernă, în ciuda dojenilor gărzilor și ochiadelor lor deșucheate Văzând-o pe Hiba ridicol de împovărată cu o stivă înaltă de pături, un felinar, un burduf cu lapte de cămilă și un șirag lung de curmale, îmi simțeam respectabilitatea cam pusă la încercare Adăpostul nostru se dovedi strâmt, mai curând o cavitate în stâncă decât o adevărată galerie, ceea ce mă liniști, deoarece puteam atinge cu ușurință fundul grotei, asigurându-mă astfel că nici o sălbăticiune nu se aciuase acolo În afară de neîmblânzita mea Hiba, care se comporta tot mai ciudat, îngrămădind pietre pentru a îngusta intrarea, curățind cu grijă locul, înfășurând burduful și curmalele în lână spre a le feri de ger, în vreme ce eu însumi, trândav și batjocoritor, îi tot trânteam sarcasme și dojeni, fără să izbutesc s-o descrețesc, s-o enervez și încă și mai puțin s-o îndepărtez de la febrila ei activitate de furnică",
    "455": " Am tăcut în cele din urmă Nu că aș fi obosit, ci din pricina vântului Dintr-o clipă într-alta, pornise să sufle atât de puternic că devenise asurzitor O dată cu el se învârtejea o zăpadă deasă, care amenința să pătrundă în trombe întregi în micul nostru adăpost Deloc deranjată, Hiba supraveghea acum cu ochi de cunoscător dispozitivul ei de apărare și de supraviețuire Minunată Hiba! Cu siguranță nu așteptasem împrejurarea asta pentru a începe s-o iubesc Însă ea nu fusese niciodată pentru mine altceva decât giuvaerul haremului meu, giuvaer scânteietor, capricios și care, de la o îmbrățișare la alta, se pricepea să rămână impalpabil În furtuna din munții Atlas, avea totuși să se dezvăluie o femeie diferită Singurul meu cămin era în ochii ei, în buzele ei, în mânile ei Întotdeauna pudoarea m-a împiedicat să spun „te iubesc“, însă inimii mele nu i-a fost niciodată rușine să iubească",
    "456": " Iar pe Hiba am iubit-o, jur pe Dumnezeu cel Atotputernic, Cel ce ne împarte atât furtuna cât și alinarea, și am numit-o „comoara mea“, fără să știu că ea era de acum înainte tot ce mai posedam, și am numit-o „viața mea“, ceea ce nu era decât un lucru just, deoarece datorită ei mi-a îngăduit Dumnezeu să scap de la moarte Două zile și două nopți vântul șuieră necontenit, iar zăpada se îngrămădi, astupând foarte curând intrarea grotei și făcându-ne prizonieri În a treia zi, niște păstori veniră să degajeze deschizătura, nu cu gând să ne salveze, ci pentru a se adăposti în grotă cât stăteau să mănânce Nu părură nicidecum bucuroși să dea ochii cu noi, iar eu am aflat foarte curând cumplitul motiv Surprinse de viscol, gărzile și cămilele pieriseră înghițite de gheață Când m-am apropiat, mi-am dat seama că bunurile căzuseră pradă jefuitorilor, iar trupurile, animalelor mâncătoare de stârvuri",
    "457": " Locul de popas al caravanei mele nu era decât tristețe și ruină Am avut prezența de spirit să nu mă arăt afectat nici de moartea oamenilor pe care îi angajasem, nici de pierderea avutului meu Îmi dădusem într-adevăr seama, încă de la prima aruncătură de ochi, că păstorii nu erau străini de jaf Poate că le și dăduseră lovitura de grație răniților O vorbă de-a mea sau de-a Hibei ne putea aduce la aceeași soartă Punând surdină dușmăniei pe care o simțeam, mi-am luat o înfățișare cât mai detașată și am spus: — Așa vrea Cel-de-Sus! Iar după ce interlocutorii mei încuviințară la rândul lor cu o zicală, am continuat: — Am putea să ne bucurăm de găzduirea voastră până ce vom putea s-o pornim iarăși la drum? Cunoșteam obiceiurile ciudate ale acestor nomazi Ar ucide fără șovăială un drept-credincios ca să pună mâna pe o pungă cu bani sau pe un cal, dar e de ajuns să faci apel la mărinimia lor ca să se transforme în gazde atente și pline de râvnă",
    "458": " Un proverb spune că ei au mereu un pumnal în mână, „fie ca să-ți taie beregata, fie ca să taie beregata unei oi în cinstea ta“ \n* * * — Doi dinari de aur și cinci dirhami de argint! I-am numărat și răsnumărat, socotit și scuturat Iată tot ce a rămas din imensa mea avere, tot ce-mi rămâne ca să străbat Sahara până în ținutul Nilului, și ca s-o iau de la capăt! La văicărelile mele repetate, Hiba a răspuns printr-un zâmbet greu de deslușit, șiret, zeflemitor și totodată plin de bunăvoință, care n-a reușit decât să-mi ațâțe mânia — Doi dinari de aur și cinci dirhami de argint! am urlat eu iarăși Și nici măcar un cal, nici măcar o haină în afară de cea pe care călătoria a făcut-o să ajungă jegoasă! — Dar eu, nu-ți aparțin? Valorez probabil cincizeci de monede de aur, poate chiar mai mult",
    "459": " Ceea ce îndepărta din vorbele ei orice bănuială de slugărnicie era clipirea din ochi ce le însoțea, și mai era apoi și peisajul pe care Hiba îl cuprindea într-un gest absolut: un câmp de arbuști de indigo, pe malurile fluviului Dara, la intrarea în satul în care se născuse Niște ștrengari dădeau deja fuga în întâmpinarea noastră A apărut apoi șeful tribului, un om cu pielea neagră, trăsături fine și barbă albă ca un colier în jurul chipului, care a recunoscut-o pe dată pe soața mea, în pofida celor zece ani scurși, și care a strâns-o la piept Mi se adresă în arabă, spunând că se simte onorat să-mi ofere găzduire în umila lui locuință Hiba mi-l prezentă ca fiind unchiul său din partea tatălui; despre mine, spuse că eram stăpânul ei, ceea ce era desigur adevărul gol-goluț, dar nu mai însemna absolut nimic, date fiind împrejurările",
    "460": " Nu eram eu acum singur, lipsit de toate cele și înconjurat de familia ei? Mă pregăteam să spun că pentru mine ea nu mai era sclavă, când, dintr-o simplă încruntătură, mă făcu să tac Resemnându-mă să nu mai scot o vorbă, am asistat atunci, cu tot atâta surprindere câtă delectare, la o scenă foarte ciudată Intrasem cu Hiba și cu unchiul ei în casa acestuia și stăteam într-o încăpere joasă, dar alungită, pe un covor din lână în jurul căruia se așezaseră vreo douăzeci de persoane, bătrânii tribului, cu chipuri deloc bucuroase de regăsirea pe care erau chemați s-o sărbătorească Hiba începu să vorbească Mă descrise ca pe un important personaj din Fès, versat în cunoașterea Legii și a literaturii, povesti în ce împrejurări îmi fusese dăruită de seniorul din Uarzazat și purcese la o istorisire plină de culoare și emoționantă a viscolului care îmi pricinuise ruinarea",
    "461": " După care încheie cu aceste vorbe: — În loc să mă vândă vreunui negustor aflat în trecere, omul acesta a ținut să mă readucă în satul meu I-am jurat că n-o să-i pară rău Cu o insolență de nespus, se adresă unuia dintre acei oameni de vază ai tribului: — Tu, Abdallah, cât ai fi în stare să plătești ca să mă răscumperi? — Valoarea ta e mai presus de mijloacele mele, răspunse el rușinat Pot totuși să contribui cu zece dinari Își plimbă privirea peste cei de față, căutându-și următoarea pradă: — Dar tu, Ahmed? Numitul Ahmed îl măsură pe Abdallah cu dispreț, după care rosti tare: — Treizeci de dinari, ca să spăl onoarea tribului Și astfel dădu ocol încăperii, folosindu-se cu ingeniozitate de geloziile și certurile dintre familii sau clanuri, căpătând de fiecare dată o contribuție tot mai însemnată În mintea mea, cifrele se adunau",
    "462": " Cei doi dinari ai mei amărâți se făcură doisprezece, patruzeci și doi, nouăzeci și doi Ultimul solicitat a fost unchiul Hibei, care, în calitate de șef de trib, era nevoit să-și justifice rangul urcând mai sus decât cel mai mărinimos dintre cei aflați în subordinea sa — Două sute de dinari! le aruncă el mândru celor din jur Nu-mi credeam urechilor, dar seara, când stăteam lungit în camera unde mă poftise șeful tribului să-mi petrec noaptea, Hiba veni să mă vadă aducând întreaga sumă, adică mai mult de o mie opt sute de dinari — Pe Dumnezeul care te-a făcut așa frumoasă, Hiba, fă-mă să pricep! De-a ce te joci? Cum se face că oamenii din satul ăsta au atâția bani? Și, mai ales, de ce mi-i dau mie? — Ca să mă răscumpere! — Știi bine că ar putea să-ți obțină libertatea fără să scoată o para din buzunar! — Și ca să-și răscumpere greșeala",
    "463": " Cum continuam să nu pricep nimic, consimți în sfârșit să-mi explice: — Vreme de generații, tribul meu ducea un trai nomad la apus de Sahara, până când bunicul meu, momit de câștig, a început să cultive indigo și să facă negoț Satul ăsta câștigă astfel mult mai mulți bani decât are nevoie să cheltuiască, iar în pământul din fiecare colibă se află mai mult aur îngropat decât în cea mai bogată locuință din Fès Numai că, alegând să ducă un trai sedentar, ai mei și-au pierdut calitățile războinice Într-o zi, eram pe atunci abia ieșită din copilărie Se așeză lângă mine, cu capul dat pe spate, după care continuă: — Plecaserăm mulți, tineri și bătrâni, bărbați și femei, în pelerinaj la mormântul unui wali aflat la o depărtare de o zi de mers Deodată, niște călăreți care aparțineau gărzii seniorului din Uarzazat s-au năpustit asupra noastră",
    "464": " Erau patru, în vreme ce noi eram pe puțin cincizeci, dintre care mai bine de douăzeci de oameni cu armele alături Numai că nici unuia dintre însoțitorii mei nu i-a dat prin minte să se slujească de ele Au dat cu toții bir cu fugiții, lăsându-i fiecăruia dintre cei patru călăreți posibilitatea s-o captureze pe fata pe care pusese ochii În cursul ciudatei ceremonii la care tocmai ai asistat, bătrânii tribului n-au făcut altceva decât să-și plătească datoria, să repare lașitatea lor și a fiilor lor Își puse capul pe umărul meu: — Banii ăștia îi poți lua fără nici o rușine și fără remușcări Nici un alt bărbat nu-i merită mai mult decât stăpânul meu adorat Rostind acete cuvinte, își apropiase buzele de ale mele Dacă inima-mi bătea puternic, ochii mei cătau cu îngrijorare spre perdeaua fină care ne despărțea de încăperea vecină, unde se afla unchiul ei",
    "465": " Deloc stingherită, Hiba își desprinse rochia; oferindu-și trupul de abanos sculptat privirii și mângâierilor mele, îmi șopti: — Până acum, m-ai îmbrățișat ca pe o sclavă Astăzi, ia-mă liberă! O ultimă oară \n* * * \nPărăsind-o pe Hiba, nu aveam decât o singură grabă: aceea de a regăsi la Tombuctu amintirea ei, poate și vreo urmă a sa în încăperea care fusese martora primului nostru sărut Clădirea era tot acolo Deși era proprietatea seniorului orașului care o păstra pentru oaspeții de seamă, un dinar mi-a deschis ușa ei Astfel că în seara sosirii mele, stăteam rezemat la aceeași fereastră, trăgând pe nări aerul de afară pentru a regăsi în el aroma de ambră cenușie care-l înmiresmase odinioară, și pândind ritmurile muzicanților negri care, nu mă îndoiam, aveau curând să-și facă auzite instrumentele pe stradă Atunci aveam să mă întorc spre mijlocul încăperii și aveam să revăd umbra dragei mele Hiba dănțuind",
    "466": " Un vânt puternic umflă draperia, care porni să fâlfâie și să se răsucească grațios Afară, zgomote de pași, strigăte care se apropiau Muzicanții din amintirile mele, poate? Dar de ce erau aduși cu un asemenea tărăboi? Uimirea mea a fost, vai! de scurtă durată; spațiul pieței se însuflețise dintr-odată, ca în plină zi, năpădit fiind de o gloată smintită și pestriță care umplea văzduhul cu zbieretele ei Cum să nu te cuprindă frica? Am strigat de la fereastră pe un bătrân care alerga mai încet decât ceilalți Se opri și-mi înșiră pe limba lui câteva vorbe gâfâite Când văzu că nu pricepusem nimic, își reluă goana, făcându-mi semn să vin după el Șovăiam încă dacă s-o fac sau nu, când am văzut pe cer primele văpăi ale incendiului După ce m-am asigurat că aveam tot aurul asupra mea, am sărit pe fereastră și am luat-o la picior",
    "467": " Am petrecut nu mai puțin de trei ceasuri rătăcind astfel, urmând stările de spirit ale mulțimii înnebunite și culegând, mai mult prin gesturi decât prin vorbe, vești despre dezastru Arsese mai mult de jumătate din Tombuctu și nimic nu părea că ar putea stăvili focul, ațâțat de vânt, ca să nu se răspândească printre nenumăratele colibe cu acoperiș din paie, primejdios de apropiate unele de altele Trebuia să mă îndepărtez cât mai iute cu putință de acea gigantică vâlvătaie Auzisem, în ajun, că o caravană de neguțători de toate neamurile era adunată în afara orașului, gata să plece la revărsatul zorilor M-am alăturat și eu Ne-am strâns astfel vreo patruzeci de călători care ne-am petrecut întreaga noapte sus pe un delușor, fascinați de spectacolul focului și de înspăimântătorul strigăt care creștea o dată cu flăcările, strigăt în care deslușiserăm până la urmă oribilele țipete ale celor arși",
    "468": " Niciodată nu-mi voi mai putea aminti de Tombuctu fără să-mi revină în fața ochilor imaginea aceea de iad La ceasul plecării, un nor ca un lințoliu îi învăluia chipul, iar trupul îi era chinuit de nenumărate trosnituri Amintirea mea cea mai frumoasă pierea mistuită de flăcări \n* * * \nCând vechii noștri geografi vorbeau despre ținutul negrilor, ei nu aminteau decât de Ghana și de oazele din deșertul Libiei Și-au făcut apoi apariția cuceritorii cu chipul ascuns de văluri, predicatorii, neguțătorii Iar eu însumi, care nu sunt decât cel din urmă dintre drumeți, cunosc numele a șaizeci de regate ale negrilor, dintre care cincisprezece le-am străbătut unul după altul în anul acela, de la Niger până la Nil Unele n-au figurat nicicând într-o carte, dar aș minți dacă mi-aș atribui descoperirea lor, deoarece eu n-am făcut decât să urmez drumul obișnuit al caravanelor care pornesc din Djenne, din Mali, din Ualata sau din Tombuctu spre Cairo",
    "469": " N-am avut nevoie de mai mult de douăsprezece zile pentru a ajunge, mergând de-a lungul Nigerului, în orașul Gao Nu avea zid de împrejmuire, dar nici un vrăjmaș nu cuteza să se apropie, atât de mare era renumele suveranului, Askia Mohamed, omul cel mai puternic din ținutul negrilor Neguțătorii din caravană erau destul de mulțumiți să se oprească acolo Mi-au explicat că locuitorii din Gao posedau atât de mult aur, încât cea mai mediocră țesătură din Europa sau din Berberia se putea vinde cu un preț de cincisprezece până la douăzeci de ori mai mare decât valoarea ei În schimb, carnea, pâinea, orezul și dovlecii se găseau într-un asemenea belșug, încât îi puteai căpăta pe un preț de nimic Etapele următoare ne-au făcut să străbatem mai multe regate, printre care le voi aminti pe cele din Uangara, Zegzeg, Cano, dar și pe cel din Bornu, mult mai important decât precedentele, dar în care ne-am ferit să zăbovim",
    "470": " Într-adevăr, încă de la intrarea noastră în capitală, am dat peste un alt grup de negustori străini care s-au grăbit să ne istorisească nenorocirile lor, întocmai cum le înfățișez și eu în cartea mea Descrierea Africii Suveranul acestei țări avea niște foarte ciudate obiceiuri Simțea o asemenea plăcere să-și etaleze bogăția, încât harnașamentul cailor lui era din aur, la fel ca vesela palatului Lanțurile care-i țineau câinii legați erau la rândul lor din aur fin, am verificat cu propriii mei ochi! Atrași de atâta lux și confundând, spre nefericirea lor, mărinimia cu ostentația, negustorii ăștia veniseră din Fès, din Sousa, din Genova și de la Neapole, aducând cu ei săbii cizelate și încrustate cu nestemate, tapiserii, cai pur sânge și tot felul de mărfuri de preț — Regele s-a arătat foarte încântat, mi-a povestit unul dintre acei nefericiți A achiziționat totul cât ai zice pește, fără măcar să discute prețul",
    "471": " Eram covârșiți De atunci tot așteptăm să ne plătească De mai bine de un an suntem la Bornu, ducându-ne să ne tânguim zi de zi la palat Ni se răspunde prin făgăduieli, iar când ne arătăm stăruitori, ni se răspunde prin amenințări Nu la fel s-a vădit a fi comportamentul suveranului pe care l-am vizitat mai apoi, stăpânul din Gaoga Mă găseam la palatul său ca să-i prezint omagiile mele când un negustor egiptean din orașul Damiette veni să-i ofere acestui rege un cal foarte frunos, o sabie turcească, o cămașă din zale, o flintă scurtă, mai multe oglinzi, mătănii din mărgean și câteva cuțite cizelate, toate astea valorând cam cincizeci de dinari Suveranul acceptă cu amabilitate acest dar, însă îi dărui omului, la rândul său cinci sclave, cinci cămile, o sută de colți uriași de elefant și, ca și cum toate astea nu erau de ajuns, mai adăugă echivalentul a cinci sute de dinari de aur în moneda țării sale",
    "472": " După ce l-am părăsit pe acest prinț atât de generos, am ajuns în regatul Nubiei, unde se află marele oraș Dongola, situat pe malul Nilului Aveam de gând să închiriez o barcă pentru a merge la Cairo, dar mi s-a adus la cunoștință că fluviul nu era navigabil în acel loc și că trebuia să merg de-a lungul lui până la Assouan Chiar în ziua sosirii mele în acel oraș, un pilot de vas îmi propuse să mă ia pe „djerma“ sa În acea ambarcațiune plată, el transporta deja o mare cantitate de grâne și de vite, dar mai putea, făgăduia el, să-mi facă un locșor destul de confortabil Înainte de a urca la bord, m-am lungit pe burtă pe mal și mi-am cufundat îndelung obrazul în apa Nilului Când am dat să mă ridic, am avut certitudinea că, după furtuna care-mi risipise avutul, o viață nouă mi-era oferită în acea țară a Egiptului, o viață de pasiuni, primejdii și onoruri",
    "473": " De-abia așteptam să mă înfrupt din ea \n\nIII \nCARTEA DE LA CAIRO \nCând am ajuns la Cairo, fiule, acesta era de veacuri prestigioasa capitală a unui imperiu și reședința unui califat Când l-am părăsit, nu mai era decât o capitală de provincie Fără îndoială, niciodată nu-și va mai regăsi apusa glorie Dumnezeu a voit ca eu să fiu martor la această decădere, cât și la năpastele care au precedat-o Pluteam încă pe Nil, visând la aventuri și vesele cuceriri, când nenorocirea și-a vestit apropierea Numai că eu nu învățasem încă s-o respect, nici să-i descifrez mesajele Întins alene în djerma largă, cu capul ușor înălțat pe o bârnă de lemn, legănat de flecăreala marinarilor care se pierdea armonios în clipocitul apei, priveam soarele, roșiatic deja, ce avea să apună peste trei ceasuri pe malul african — Mâne în zori, vom fi la Misra-Veche1, îmi strigă un negru din echipaj",
    "474": " I-am răspuns printr-un zâmbet la fel la larg ca și al lui De acum, nici o piedică nu mă mai despărțea de Cairo Nu mai aveam decât să mă las dus de scurgerea inexorabilă a timpului și a Nilului Eram pe punctul de a ațipi, când glasurile marinarilor se înălțară, iar discuția lor se însufleți Ridicându-mă, am văzut o djerma care venea pe fluviu în sus și tocmai ajungea în dreptul nostru Mi-a trebuit un lung moment ca să deslușesc ce anume era ciudat în ambarcațiunea aceea pe care n-o văzusem apropiindu-se Femei frumoase, bogat înveșmântate, erau îngrămădite acolo laolaltă cu copiii lor, cu aerul pierdut, în mijlocul a sute de oi al căror miros ajungea până la noi Unele aveau pe frunte bijuterii împletite în ghirlandă, iar pe cap, bonete înalte și înguste ca niște tuburi E de ajuns uneori un spectacol neobișnuit pentru ca să se dezvăluie o dramă",
    "475": " Marinarii veniră către mine în alai, cu mutre stupefiate și palmele înălțate spre cer O lungă tăcere Apoi, de pe buzele celui mai vârstnic, un cuvânt ieși parcă târându-se: — Ciuma! \n\nANUL OCHIULUI AUGUST 919 de la hegira (9 martie 1513 25 februarie 1514) \nEpidemia se declarase încă de la începutul anului, după o puternică furtună și un șir de ploi torențiale, acestea fiind pentru toți cairoții semne evidente ale mâniei Cerului și ale iminenței unei pedepse Copiii fuseseră primii atinși de ciumă, astfel că notabilitățile își evacuau familiile în mare grabă, unii spre Tor, la miazăzi de Sinai, unde aerul este sănătos, alții în direcția oazelor, alții de asemenea spre Egiptul de Sus, dacă aveau acolo o reședință Nenumărate ambarcațiuni s-au încrucișat curând cu noi, ca niște jalnici ciorchini de fugari Ar fi fost o nesăbuință să merg mai departe înainte de a cunoaște întinderea răului",
    "476": " Am acostat așadar la malul dispre răsărit, într-un loc pustiu, hotărâți să stăm acolo cât va fi nevoie, luându-ne hrana din mărfurile transportate și schimbând locul în fiecare noapte pentru a-i deruta pe eventualii jefuitori De cinci-șase ori pe zi ne duceam după vești, vâslind până în preajma celor care urcau pe Nil, spre a le cere informații Epidemia bântuia în capitală În fiecare zi, erau înșiruite cincizeci, șaizeci, o sută de decese în registrele de stare civilă; or, se știa din experiență că trebuia să pui la socoteală de zece ori mai mulți morți nedeclarați Fiecare ambarcațiune raporta o nouă cifră, totdeauna precisă, adesea însoțită de explicații care nu admiteau nici o discuție Astfel, în lunea de după Paștele creștin, pământul se cutremurase de trei ori; încă de a doua zi, erau înregistrate două sute șaptezeci și patru de decese În vinerea următoare, s-a pornit o aversă cu grindină, nemaiântâlnită în acel anotimp; chiar în ziua cu pricina au fost numărați trei sute șaizeci și cinci de morți",
    "477": " La sfatul medicului său, sultanul Egiptului, un bătrân mameluk circazian pe nume Kansoh, hotărî, pentru a se pune la adăpost de ciumă, să poarte pe degete două inele cu rubine; mai decretă de asemenea să fie interzise vinul și hașișul, cât și frecventarea prostituatelor În toate cartierele orașului, noi bazine fură amenajate pentru spălarea morților Bineînțeles, victimele nu mai erau toate copii și servitori Soldați și ofițeri începeau să moară pe capete Iar sultanul se grăbi să dea de știre că le va moșteni el însuși echipamentul Porunci să fie duse în arest văduvele tuturor militarilor decedați până ce acestea vor fi livrat fiecare arsenalului o sabie încrustată cu argint, o cămașă de zale, o cască, o tolbă de săgeți, precum și doi cai sau contravaloarea lor Pe deasupra, socotind că populația orașului Cairo se micșorase simțitor din pricina epidemiei și că avea să se micșoreze și mai mult, Kansoh decise să extragă din noua recoltă o însemnată cantitate de grâu pe care o și trimise la Damasc și la Alep, unde putea s-o vândă de trei ori mai scump",
    "478": " De la o zi la alta, prețul pâinii și al făinii spori peste măsură Când, la scurt timp de la anunțarea acestor decizii, sultanul își părăsi citadela și străbătu orașul pentru a merge să inspecteze costisitoarea reconstrucție a colegiului ce avea să-i poarte numele, pe care-l desenase el însuși și a cărui cupolă tocmai se fisurase pentru a treia oară, populația capitalei îl huidui Strigătele acesteia îi ajungeau la urechi: „Dumnezeu să-i dea pieirii pe cei care îi înfometează pe musulmani!“ La înapoiere, sultanul se feri să mai treacă prin cartierul popular Bab Zuwaila, preferând să ajungă la citadelă pe străzi mai puțin viermuitoare Aceste vești ne fură aduse de un tânăr negustor bogat și instruit care, fugind din capitală împreună cu familia în barca sa particulară, acostă vreme de câteva ceasuri alături de noi înainte de a-și continua drumul Din capul locului prinse drag de mine, se interesă de țara mea și de călătoriile pe care le făcusem în ultima vreme, iar întrebările lui erau mai pline de miez decât răspunsurile mele",
    "479": " Când am readus discuția la problema Egiptului, îmi destăinui cu voce senină: — Noroc că monarhii merg uneori cam prea departe, altfel n-ar mai cădea niciodată După care adăugă, cu ochii scăpărând: — Nebunia principilor este înțelepciunea Soartei Credeam că pricepusem: — Va fi în curând răzmeriță, nu-i așa? — Cuvântul ăsta nu e de pe meleagurile noastre E adevărat că pe timp de epidemie, oamenii de pe străzi se arată curajoși, puterea sultanului părând extrem de fragilă față de cea a Atotputernicului care seceră regimente întregi de militari În case nu există însă nici o armă, poate doar vreun cuțit de tăiat brânza Când vine ceasul tulburărilor, un mameluk circazian poate fi oricând înlocuit de un altul Înainte să plece mai departe, neguțătorul îmi făcu o propunere neașteptată pe care am primit-o cu recunoștință, deși pe moment nu-i măsurasem întreaga mărinimie — Mă voi instala câteva luni la Assyut, orașul meu natal, și n-aș vrea ca locuința mea din Cairo să rămână atât de mult timp abandonată",
    "480": " Aș fi onorat dacă ai putea locui acolo în absența mea Cum schițam o dublă mișcare, de mulțumire și de refuz, mă prinse de încheietura mâinii: — Nu-ți fac o favoare, nobile călător, căci, dacă locuința mea ar rămâne fără stăpân, ar cădea pradă jefuitorilor, mai cu seamă în aceste vremuri tulburi Dacă ai primi, ți-aș rămâne îndatorat, iar tu ai rezolva o problemă care-mi stă pe inimă În aceste condiții, nu puteam decât încuviința A continuat pe tonul încrezător al unui om care și-a cântărit îndelung decizia: — Am să-ți întocmesc un act care să certifice că te poți folosi de proprietate până la înapoierea mea Se duse să ia din barcă hârtie, pană de scris și călimară, apoi se întoarse să se așeze lângă mine În timp ce scria, mă întrebă de nume, porecle, calitate, păru mulțumit și îmi înmână, o dată cu documentul, o legătură de chei, arătându-mi destinația fiecăreia",
    "481": " În sfârșit, îmi explică în cuvinte exacte unde puteam găsi casa și cum s-o recunosc — E o clădire albă, înconjurată de palmieri și de sicomori Se află pe o mică ridicătură, chiar în partea de miazănoapte a orașului vechi, drept deasupra Nilului Am lăsat acolo un grădinar care va fi în slujba ta Eram cu atât mai nerăbdător să ajung la destinație L-am întrebat pe interlocutorul meu cam pe când se putea trage nădejde că ciuma va dispărea — Epidemiile precedente s-au isprăvit toate înainte de începutul lunii mesori L-am rugat să repete ultimul cuvânt, pe care credeam că nu-l auzisem bine Avu un zâmbet binevoitor — Mesori este, în limba coptă, luna din an în care creșterea apelor ajunge la punctul de vârf Am murmurat: — Egiptul are măcar calitatea de a fi musulman, dacă Nilul și ciuma urmează tot calendarul faraonilor",
    "482": " După modul de a-și pleca ochii, după zâmbetul încurcat, am înțeles că nu era musulman Începu imediat să se agite: — E târziu Cred că ar trebui să ridicăm pânzele Adresându-se unuia dintre copiii săi, care se tot învârtea neobosit în jurul unui palmier, strigă: — Sesostris, urcă în barcă, plecăm! Îmi strânse o ultimă oară mâna, nu fără a adăuga pe un ton încurcat: — Există în casă o cruce și o icoană Dacă te ofensează, le poți da jos și pune în cufăr până la întoarcerea mea I-am făgăduit că, dimpotrivă, nimic nu va fi mutat din loc și i-am mulțumit pentru extrema sa delicatețe În vreme ce eu stăteam de vorbă cu acest copt, marinarii se trăseseră într-o parte, gesticulând cu însuflețire De îndată ce binefăcătorul meu se îndepărtă, veniră să-mi dea de știre pe un ton solemn că se hotărâseră să plece încă de a doua zi spre capitală",
    "483": " Deși erau toți musulmani, nu ignorau faptul că ciuma nu avea să dispară înainte de mesori Numai că altele erau motivele care-i împingeau de la urmă — Omul a spus că prețul alimentelor a crescut brusc E momentul să mergem în portul vechi, să ne vindem încărcătura și să ne întoarcem în sfârșit acasă Nu am avut de gând să protestez Eram, la rândul meu, asemenea unui amant sătul să doarmă noapte de noapte la câțiva coți de obiectul dorințelor sale \n* * * \nÎn sfârșit, Cairo! În nici o altă cetate nu uiți la fel de repede că ești străin Abia sosit, călătorul e înghițit de vârtejul zarvei, faptelor curioase, mutrelor flecare Cel puțin o sută de necunoscuți îl abordează, îi șușotesc la ureche, îl iau drept martor, îl înghiontesc cu umărul ca să-l provoace mai bine la înjurături sau la râsetele pe care le pândesc",
    "484": " De acum e vârât în confidențe, știe începutul unei fabuloase întâmplări, are nevoie să-i afle urmarea, chiar de-ar trebui să rămână până la plecarea caravanei următoare, până la sărbătoarea următoare, până la anotimpul revărsărilor apelor Nilului Dar, o altă istorie este deja începută În anul acela, când am debarcat, istovit și cu un aer rătăcit, la o milă depărtare de noua mea locuință, tot orașul, deși devastat de ciumă, își bătea joc fără nici o reținere de „ochiul august“, acela al monarhului, se înțelege Primul vânzător de sirop întâlnit, ghicindu-mi neștiința și amuzându-se foarte, consideră că era de datoria lui să mă lămurească imediat, îndepărtându-și cu un gest disprețuitor clienții însetați Povestea pe care mi-au spus-o mai târziu diverși cetățeni de vază și neguțători nu se deosebea cu nimic de cea relatată de omul acela — Totul a început, îmi spuse el, printr-o întrevedere furtunoasă între sultanul Kansoh și calif",
    "485": " Califul ăsta era un bătrân fără cusur care trăia pașnic în haremul lui Sultanul îl repezise și-i ceruse să-și dea demisia, sub pretextul că vederea îi era tot mai slabă, că era deja aproape orb de ochiul stâng și că semnătura sa pe decrete era o mâzgăleală neciteață Kansoh voia, după toate aparențele, să-l sperie pe prințul credincioșilor pentru a stoarce de la el câteva zeci de mii de dinari în schimbul menținerii în funcție Dar bătrânul nu se învoise la acest joc Luase o hârtie lucioasă și întocmise fără să tremure actul de abdicare în favoarea fiului său Afacerea asta s-ar fi oprit aici, o nedreptate în plus care ar fi fost curând uitată, dacă, ceva mai târziu, sultanul însuși n-ar fi simțit într-o dimineață o durere la ochiul stâng Asta se petrecea cu două luni înainte de sosirea mea, în momentul în care ravagiile ciumei erau în toi",
    "486": " Numai că suveranul nu se mai interesa acum de epidemie Pleoapa îi cădea Curând ea se închise atât de complet, încât trebuia s-o ridice cu degetul pentru a putea arunca o privire Medicul lui diagnostică o ptoză și prescrise o incizie Interlocutorul meu tocmai îmi oferise un pahar cu sirop de trandafiri și mi-a propus să mă așez pe o ladă de lemn, ceea ce am și făcut În jurul nostru nu se mai înghesuia nimeni Istorisirea continuă: — Cum monarhul refuza categoric, medicul a adus în fața lui un ofițer superior, comandant peste o mie de oameni, atins de aceeași boală, și l-a operat pe loc Omul s-a întors o săptămână mai târziu pentru a arăta un ochi complet restabilit Degeaba Sultanul, spunea povestitorul meu, a preferat s-o cheme în ajutor pe o vindecătoare turcoaică, iar aceasta a făgăduit să-l tămăduiască fără să-l taie, doar aplicându-i o pomadă pe bază de pilitură de oțel",
    "487": " După trei zile de tratament, răul se întinsese și la ochiul drept Bătrânul sultan nu mai ieșea, nu se mai ocupa de nici o problemă, nu mai izbutea nici măcar să poarte pe cap așa-numita noria, acea acoperitoare grea, cu colțuri lungi, pe care o adoptaseră ultimii suverani mameluci ai Egiptului Astfel că propriii săi ofițeri, convinși că el avea să-și piardă curând vederea, începuseră să-i caute un succesor Chiar în ajunul sosirii mele la Cairo, zvonuri de complot umpleau orașul Ajunseseră firește și la urechile sultanului, care decretase stingerea din amurg până în zori — De aceea, încheie vânzătorul de sirop arătându-mi soarele care scăpăta, dacă locuința ta e departe, ai face bine să-ți iei picioarele la spinare, pentru că peste șapte grade orice persoană găsită pe străzi va fi biciuită în public până la sânge Șapte grade însemna mai puțin de o jumătate de ceas",
    "488": " M-am uitat în jurul meu La toate colțurile străzilor nu mai erau decât soldați care priveau cu nervozitate spre asfințit Necutezând nici să alerg, nici să întreb în ce direcție s-o apuc, de teamă că voi părea suspect, m-am mulțumit să merg de-a lungul fluviului, grăbind pasul și trăgând nădejde că până la urmă casa va fi ușor de recunoscut Doi soldați veneau înspre mine, cu mers și privire cercetătoare, când am văzut o potecă în dreapta mea Am pornit-o într-acolo fără să mai stau pe gânduri, cu strania impresie că trecusem prin acel loc în fiecare zi a vieții mele Eram la mine acasă Grădinarul stătea așezat pe jos în fața porții, cu un chip impasibil L-am salutat cu un gest și i-am arătat cheile Fără să scoată o vorbă, s-a dat la o parte ca să mă lase să trec, nepărând deloc surprins că vede un necunoscut pătrunzând astfel în locuința stăpânului său",
    "489": " Siguranța mea îl liniștise Simțindu-mă totuși obligat să-i explic motivul prezenței mele, am tras afară din buzunar actul semnat de copt Omul nici nu se uită la el Neștiind să citească, îmi acordă încrederea sa, își luă iarăși locul în primire și nu se mai clinti \n* * * \nA doua zi, când am ieșit, se afla tot în același loc, fără să știu dacă își petrecuse noaptea acolo sau dacă își reluase paza în zori Am făcut câțiva pași pe strada mea, care mi se păru foarte însuflețită Numai că toți trecătorii se holbau la mine Deși eram deprins cu neplăcerea asta de care au parte toți călătorii, simțeam totuși o insistență neobișnuită, pe care am pus-o pe seama straielor mele maghrebine Dar nu era asta Un negustor de fructe își lăsă o clipă prăvălia ca să vină să-mi dea sfaturi: — Oamenii sunt uimiți să vadă un om de calitatea ta umblând umil pe jos, prin praf",
    "490": " Fără să mai aștepte răspuns, strigă după un conducător de măgari care îmi oferi un animal falnic, împodobit cu o frumoasă cuvertură, și-mi lăsă și un slujitor care să aibă grijă de mine, în persoana unui băiețandru Călare astfel pe măgar, am dat ocol orașului, poposind îndeosebi la celebra moschee Amr și la bazarul cu țesături, înainte de a mă îndrepta spre noul Cairo de unde m-am întors acasă cu capul zumzăind De atunci înainte, plimbarea asta avea să fie zilnică, mai mult sau mai puțin lungă, după starea de spirit în care mă găseam și potrivit ocupațiilor, dar întotdeauna rodnică Deoarece întâlneam notabilități, ofițeri, slujbași ai palatului și făceam afaceri Încă din prima lună, am izbutit să plasez într-o caravană de cămile, închiriată de negustori din Maghreb, o încărcătură de voal indian și mirodenii pe adresa unui neguțător evreu din Tlemcen La rugămintea mea, el mi-a trimis un sipețel cu ambră de Messa",
    "491": " Între două afaceri, culegeam confidențe Astfel am aflat, la o săptămână de la sosire, că sultanul era de acum într-o dispoziție mai bună Convins că boala sa era o podeapsă de la Cel-de-Sus, îi chemase pe cei patru mari cadii ai Egiptului, care reprezentau cele patru rituri ale Credinței, pentru a le reproșa că-l lăsaseră să făptuiască atâtea crime fără să-l fi dojenit Izbucnise, zice-se, în lacrimi în fața magistraților, care rămăseseră înlemniți: sultanul era într-adevăr un bărbat impunător, foarte înalt și foarte trupeș, cu o maiestuoasă barbă adusă rotund din foarfecă Jurându-se că-și regreta amarnic purtarea față de bătrânul calif, făgăduise să repare neîntârziat răul pe care-l pricinuise Și, cât ai zice pește, dictase, adresându-se înaltului personaj decăzut, un mesaj care fusese imediat transmis de către comandantul fortăreței Biletul era conceput astfel: Îți aduc salutul sultanului, care te roagă să-l pomenești în rugăciunile tale",
    "492": " Își asumă răspunderea în purtarea pe care a avut-o față de tine și ar fi dornic să nu-și atragă dojenile tale Nu a știut să țină piept unui impuls urât În aceeași zi, starostele negustorilor coborâse din fortăreață, precedat de purtători de făclii care se împrăștiară prin oraș pentru a vesti: „Potrivit unui decret al Maiestății Sale Regale sultanul, sunt desființate taxele lunare și săptămânale și toate dările indirecte fără excepție, incluzându-se și drepturile asupra morilor din Cairo“ Sultanul era decis să atragă cu orice preț asupra ochiului său mila Celui-Prea-Înalt Porunci așadar să fie adunați la hipodrom toți oamenii fără lucru din capitală, bărbați și femei, și le dădu de pomană câte două monede de o jumătate de fadda fiecare, ceea ce însemna o cheltuială totală de patru sute de dinari Mai puse de asemenea să se împartă trei mii de dinari săracilor, mai ales celor care locuiau la moscheea al-Azhar și la monumentele mortuare de la Karafa",
    "493": " În urma acestor măsuri, Kansoh îi chemă iarăși pe cadii și le ceru să ia măsuri pentru ca în toate moscheile din țară să fie înălțate rugi fierbinți spre tămăduirea ochiului august Doar trei magistrați au putut răspunde apelului: al patrulea, cadiul malekit, trebuia să-și îngroape în ziua aceea doi dintre copiii săi mai mici, victime ale ciumei Dacă sultanul ținea atât de tare la rugăciunile astea era pentru că acceptase în cele din urmă să fie operat, ceea ce se întâmplă, la cererea sa, într-o zi de vineri, chiar după rugăciunea de la amiază Rămase închis în camera sa până în vinerea următoare Se duse atunci la tribunele de la Așrafiah, puse să fie aduși prizonierii închiși în cele patru închisori, în donjonul citadelei, cât și în Arkana, temnița palatului regal, și semnă un mare număr de eliberări, mai ales pentru apropiații săi căzuți în dizgrație",
    "494": " Cel mai celebru beneficiar al augustei clemențe a fost meșterul bărbier Kamaleddân, al cărui nume făcu la iuțeală înconjurul orașului Cairo, provocând nenumărate comentarii zeflemitoare Băiat frumos, Kamaleddân fusese vreme îndelungată favoritul sultanului După-amiaza, îi masa tălpile picioarelor pentru a-l face să adoarmă Asta ținuse până în ziua când suveranul pățise o inflamație la boașe care cerea musai luări de sânge, iar bărbierul se apucase să bată toba prin oraș cu amănunte din belșug, atrăgându-și astfel mânia stăpânului De acum, era iertat Și nu numai că era iertat, dar suveranul își cerea el însuși iertare că-l maltratase, cerându-i chiar, din moment ce ăsta îi era năravul, să meargă să trâmbițeze în tot orașul că ochiul august se tămăduise În realitate, pleoapele erau încă acoperite de bandaj, dar suveranul se simțea destul de în putere pentru a-și relua audiențele Cu atât mai mult cu cât se petreceau evenimente de o gravitate ieșită din comun",
    "495": " Tocmai primise, într-adevăr, unul după altul, pe un sol al șerifului de la Mecca și pe un ambasador hindus, sosiți amândoi cu câteva zile în urmă în capitală pentru a-i înfățișa aceeași problemă: portughezii reușiseră să ocupe insula Kamaran, controlau cu strășnicie intrarea în marea Roșie și debarcaseră trupe pe coasta Yemenului Șeriful se temea că vor ataca și convoaiele de pelerini din Egipt care obișnuiau să treacă prin porturile Yanbuh și Djeddah, de acum direct amenințate Emisarul hindus venise cu mare pompă, însoțit de doi elefanți uriași cu valtrapuri din catifea roșie; se arăta preocupat mai degrabă de comerțul între India și imperiul mameluk, negoț întrerupt brusc de invazia portugheză Sultanul spuse că era extrem de necăjit, atrăgând atenția că astrele erau desigur defavorabile musulmanilor în anul acela, dat fiind că surveniseră în același timp și ciuma, și amenințarea asupra Locurilor Sfinte, și propria sa boală",
    "496": " Dădu poruncă mai-marelui peste grânare, emirul Khușkadam, să-l însoțească pe solul hindus cu alai până la Djeddah, apoi să se instaleze acolo spre a pune pe picioare un serviciu de informații care să sondeze intențiile portughezilor; mai făgădui de asemenea să înarmeze o flotă și s-o conducă el însuși, dacă Dumnezeu îi va dărui sănătate \n* * * \nKansoh a fost văzut arborându-și iarăși greoaia noria, acoperitoarea de cap, dar nu înainte de luna șaaban S-a înțeles atunci că el era definitiv tămăduit, iar cetatea a primit poruncă să se împodobească A fost organizată o procesiune în fruntea căreia mergeau cei patru medici regali, înveșmântați în straie bogate din catifea roșie garnisite cu zibelină, primite în dar din partea suveranului recunoscător Slujbașii de rang înalt purtau cu toții eșarfe din mătase galbenă, iar la ferestrele străzilor străbătute de cortegiu atârnau țesături de aceeași culoare, în semn de bucurie",
    "497": " Cadiii cei mari își împodobiseră porțile cu muselină țesută cu fir de aur și presărată cu boabe de chihlimbar, iar chimvalele răsunau în citadelă Interdicția privitoare la ora stingerii fiind ridicată, muzica și cântecele răsunară la asfințitul soarelui în toate colțurile orașului Apoi, când coborî cu adevărat noaptea, focuri de artificii izbucniră la malul apei, întâmpinate de aclamații frenetice Cu această ocazie, cuprins de veselia generală, am simțit dintr-odată un irezistibil imbold să mă îmbrac după moda egipteană Mi-am părăsit așadar veșmintele de fasiot, pe care le-am pus conștiincios deoparte pentru când aveam s-o iau iarăși din loc, și am îmbrăcat o tunică strâmtă cu dungi verzi, cusută pe piept și evazată până la poale Am încălțat sandale după moda veche Pe cap mi-am înfășurat un turban mare din voal indian Astfel înveșmântat, am pus să mi se aducă un măgar pe spatele căruia m-am așezat ca pe tron, în mijlocul străzii, înconjurat de o sumedenie de vecini, ca să mă duc să urmăresc festivitățile",
    "498": " Simțeam că orașul îmi aparține și asta îmi dădea o imensă senzație de bine În câteva luni devenisem un adevărat cetățean de vază din Cairo Aveam slujitorul meu care se ocupa de măgar, negustorul meu de fructe, negustorul meu de parfumuri, argintarul meu, furnizorul meu de hârtie, aveam afaceri prospere, relații la palat și o casă așezată la malul Nilului Credeam că ajunsesem în oaza izvoarelor răcoroase \n\nANUL CIRCAZIENEI 920 de la hegira (26 februarie 1514 14 februarie 1515) \nM-ș fi lăsat pe veci toropit de deliciile și chinurile de la Cairo dacă o femeie n-ar fi ales în anul acela să împartă cu mine taina ei, cea mai primejdioasă cu putință, deoarece putea să mă lipsească și de viața de aici, și de cea de dincolo Ziua în care am cunoscut-o începuse îngrozitor Băiatul care avea grijă de măgar o luase pe alt drum decât cel obișnuit, cu puțin înainte de a intra în orașul nou",
    "499": " Crezând că voia să ocolească vreo îmbulzeală, l-am lăsat în pace Numai că el m-a dus în mijlocul unei gloate, apoi, punându-mi frâul în mână, mormăi o scuză și se făcu nevăzut, fără a-mi lăsa timp să-i pun vreo întrebare Nu se purtase niciodată în felul ăsta și mi-am promis să stau de vorbă despre acest lucru cu stăpânul lui N-a fost nevoie să aștept prea mult pentru a-mi da seama de motivul unei asemenea agitații Dinspre strada Saliba sosea într-adevăr un detașament de soldați, precedat de toboșari și de purtători de făclii În mijlocul trupei se târa un individ cu bustul gol, cu mâinile întinse în față, legate cu o funie de care trăgea un om călare Cineva citea o proclamație care spunea că omul, un servitor acuzat că fura turbane din suk în timpul nopții, era condamnat să fie spintecat pe la mijloc",
    "500": " Supliciul ăsta, știam, era în general rezervat ucigașilor, însă în zilele precedente fuseseră înregistrate o serie de furturi, iar comercianții pretindeau o pedeapsă exemplară Nefericitul nu striga, mulțumindu-se să geamă surd și să dea din cap, când, deodată, doi soldați se aruncară asupra lui, făcându-l să-și piardă echilibrul Mai înainte de a fi întins pe jos, unul dintre ei l-a apucat zdravăn de subsuori, în vreme ce al doilea soldat îi lega picioarele Călăul s-a apropiat, ținând o sabie grea cu amândouă mâinile și, dintr-o singură lovitură, a despicat omul în două pe la mijloc Mi-am întors privirea, simțind în pântece o contracție atât de violentă, încât trupul meu, paralizat parcă, a fost cât pe ce să cadă grămadă O mână miloasă s-a ridicat ca să mă sprijine și o voce de bătrân s-a făcut auzită: — Nu trebuie să privești moartea de sus când ești călare",
    "501": " În loc să sar jos, lucru de care nu mă simțeam în stare, m-am încleștat de grumazul măgarului, am făcut stânga-mprejur și m-am îndepărtat, stârnind în jurul meu protestele celor pe care mișcarea mea îi împiedica să vadă urmarea spectacolului: pe un morman de var nestins fusese așezată partea de sus a trupului celui ce fusese supus supliciului și care, stând vertical în fața gloatei, avea să delireze minute întregi înainte de a-și da duhul Pentru a încerca să uit, am decis să mă ocup de treburile mele obișnuite, să merg să mă informez despre plecările și sosirile caravanelor, să ascult câteva bârfe Dar, pe măsură ce înaintam, capul mi se făcea tot mai greu Eram cuprins parcă de amețeală, pluteam în derivă, de pe o stradă pe alta, de la un suk la altul, pe jumătate inconștient, trăgând pe nări mirosul de șofran și de brânză prăjită, auzind ca într-un vacarm îndepărtat strigătele vânzătorilor care mă solicitau",
    "502": " În lipsa slujitorului meu înarmat, rămas la spectacolul lui macabru, măgarul începu să hoinărească prin oraș după cum avea chef și după cum era deprins Și acest lucru a durat până ce un negustor, băgând de seamă starea mea de indispoziție, apucă frâul și-mi întinse o cupă cu apă îndulcită și parfumată cu iasomie, care pe dată îmi destinse măruntaiele Mă aflam la Khan el-Khalili, iar binefăcătorul meu era unul dintre cei mai bogați neguțători persani din piață, un anume Akbar, Dumnezeu să-i facă parte de binefacerile Sale! M-a pus să stau jos, jurându-se că nu mă va lăsa să plec înainte de a-mi veni pe de-a-ntregul în fire Probabil că mă aflam acolo de vreun ceas, mintea mea începând să se scuture încet de ceața care o năpădise, când circaziana își făcu apariția Nu știu ce m-a frapat înainte de toate Să fi fost chipul ei neasemuit de frumos, și totodată atât de descoperit vederii, doar o eșarfă de mătase neagră strângându-i pletele blonde? Să fi fost talia ei, atât de fină în orașul acela unde nu sunt apreciate decât femeile hrănite din belșug? Sau poate modul ambiguu, politicos, dar fără mare zel, în care Akbar spusese: „Alteță!“? Escorta ei nu se deosebea prin nimic de cea a oricărei orășence: o singură slujnică, o țărăncuță cu gesturi greoaie care părea că se hlizește mereu și care ducea un obiect plat, înfășurat neglijent într-un postav vechi și uzat",
    "503": " Privirea mea s-a arătat desigur prea insistentă, căci circaziana și-a întors fățiș chipul, la care Akbar, băgând de seamă, veni să-mi destăinuie pe un ton voit ceremonios: — Aceasta este Alteța Sa regală prințesa Nur, văduva emirului Aladin, nepotul Marelui Turc Am încercat să privesc în altă parte, dar curiozitatea îmi era cu atât mai puternică La Cairo, toată lumea cunoștea drama acelui Aladin Luase parte la un război fratricid care îi învrăjbise pe moștenitorii sultanului Baiazid Păruse chiar că are victoria de partea lui la un moment dat, când cucerise orașul Brussa și amenințase să cucerească și Constantinopolul Dar unchiul lui, Selim, triumfase în cele din urmă Nemilos, noul sultan pusese să fie sugrumați propriii săi frați și le distrusese familiile Aladin izbutise totuși să fugă și să se refugieze la Cairo, unde fusese primit cu onoruri I se puseseră la dispoziție un palat și servitori și se spunea că se pregătea pe atunci să provoace o răscoală împotriva unchiului său, cu sprijinul imperiului mameluk, a sufiului din Persia și a unor puternice triburi turcești din chiar inima Anatoliei",
    "504": " Oare coaliția asta ar fi putut să-i vină de hac lui Selim? Nu se va ști niciodată: la patru luni de la sosire, Aladin era doborât de ciumă Nu împlinise încă douăzeci și cinci de ani și tocmai o luase în căsătorie pe o frumoasă circaziană de care se înamorase, fiica unui ofițer din garda sa Sultanul Egiptului, întristat, zice-se, de moartea prințului, s-a aflat în fruntea celor ce au rostit rugăciunea pentru cel dispărut Funeraliile au fost mărețe, cu atât mai remarcate cu cât se desfășurau potrivit obiceiurilor otomane, prea puțin cunoscute pe atunci la Cairo: caii lui Aladin mergeau în față, cu coada tăiată și cu șaua întoarsă; pe targa funebră, deasupra corpului, erau puse turbanul și arcurile care fuseseră sfărâmate Două luni mai târziu, stăpânul de la Cairo relua totuși în posesie palatul lui Aladin, decizie pe care populația o judecase aspru",
    "505": " Văduvei otomanului îi erau date o locuință modestă și o rentă atât de neînsemnată, încât văduva se văzuse silită să scoată la mezat cele câteva obiecte de preț lăsate de soțul ei Toate acestea îmi fură spuse la vremea potrivită, numai că nu căpătaseră în ochii mei vreo semnificație anume În timp ce mi le reaminteam, glasul lui Nur îmi ajunse la urechi, trist, dar demn: — Prințul urzește planuri în palatul său, fără să știe că tot atunci, într-o cocioabă, degetele unui meșteșugar îi țes deja lințoliul Rostise cuvintele în arabă, dar cu acel accent circazian pe care îl recunosc pe dată toți cairoții, deoarece este cel al sultanilor și al ofițerilor mameluci Mai înainte ca eu să fi putut răspunde, negustorul se întorsese, oferindu-i un preț: — Șaptezeci și cinci de dinari Ea se făcu palidă: — Piesa asta e unică în lume! Era o tapiserie murală lucrată cu acul la mare precizie și încadrată de o ramă din lemn sculptat",
    "506": " Înfățișa niște lupi care fugeau în haită spre culmea unui munte înzăpezit Akbar mă luă martor: — Ceea ce spune Alteța Sa este adevărul curat, dar prăvălia mea e plină de obiecte de valoare pe care mă văd silit să le vând pe nimic Cumpărătorii se fac tot mai rari Din politețe, am dat imperceptibil din cap Căpătând încredere, el mai adăugă: — Anul ăsta e cel mai prost de când am început să lucrez, cu treizeci de ani în urmă Oamenii nu mai cutează să-și dea la iveală dinarii, de teamă că vor fi acuzați că ascund niscaiva averi și că ar putea fi jecmăniți Săptămâna trecută, o cântăreață a fost arestată pe baza unui simplu denunț Sultanul în persoană a supus-o la chinuri, în vreme ce gărzile îi strângeau picioarele în fiare I s-au sustras în felul ăsta o sută cincizeci de monezi de aur",
    "507": " Se corectă: — Rețineți că înțeleg foarte bine pentru ce suveranul nostru, Dumnezeu să-l apere! este constrâns să acționeze astfel Îi lipsesc veniturile de pe urma porturilor Djeddah n-a mai primit un vas de un an întreg din pricina corsarilor portughezi Situația nu e mai bună la Damiette Cât privește Alexandria, ea e părăsită de negustorii italieni, care nu mai dau peste nici o afacere bună de încheiat acolo Când te gândești că în trecut orașul ăsta avea șase sute de mii de locuitori, douăsprezece mii de băcani care țineau prăvălie deschisă până noaptea, și patruzeci de mii de evrei care plăteau jizia legală! Azi, asta e realitatea, Alexandria aduce vistieriei mai puțin decât o costă Rezultatul îl vedem zi de zi: armata n-a mai mâncat carne de șapte luni, regimentele clocotesc, iar sultanul caută aur acolo unde crede el că ar putea găsi",
    "508": " Intrarea unui client îi întrerupse discursul Văzând că noul venit nu avea nici un obiect în mână, Akbar își spuse desigur că era vorba de un cumpărător și ne rugă să-l scuzăm o clipă Prințesa se pregătea de plecare, dar eu am reținut-o: — Cât nădăjduiai să capeți? — Trei sute de dinari, nu mai puțin I-am cerut să-mi arate tapiseria Hotărârea mea era luată, dar n-o puteam achiziționa fără s-o privesc, de teamă ca nu cumva cumpărarea să pară o pomană Nu voiam nici s-o cercetez mai de aproape, de teamă că aș lăsa să se creadă că aș fi încercat să obțin un chilipir Am aruncat așadar o privire furișă, declarând apoi pe un ton neutru: — Trei sute, mi se pare un preț bun O cumpăr Nu se lăsă dusă de nas: — O femeie nu acceptă daruri de la un bărbat căruia nu-i poate arăta recunoștință",
    "509": " Cuvintele erau ferme, dar tonul mai puțin Am răspuns, fals jignit: — Nu e un dar Cumpăr obiectul ăsta pentru că țin s-o fac! — Și de ce ai ține s-o faci? — Pentru că-i o amintire — Dar e prima oară că-l vezi! — Uneori e de ajuns o vedere fugară pentru ca un obiect să devină de neînlocuit A roșit Privirile ni s-au întâlnit Buzele ni s-au întredeschis Eram deja prieteni Slujnica, mai hlizită ca oricând, se fâțâia printre noi, grijulie să nu piardă vreo șoaptă Întâlnirea a rămas fixată: vineri, la amiază, în piața Ezbekieh, în fața saltimbancului care făcea ghidușii cu măgari \n* * * \nDe când sosisem în Egipt, nu lipsisem niciodată de la rugăciunea solemnă de vineri În ziua aceea, însă, am făcut-o fără prea multe remușcări; la urma urmei, Ziditorul o făcuse pe femeia aceea așa de frumoasă și tot El mi-o scosese în cale",
    "510": " Piața Ezbekieh se umplea încet, pe măsură ce se goleau moscheile, căci era obiceiul tuturor cairoților să se adune acolo după ceremonie ca să joace zaruri, să plece urechea la vorbele înșelătoare ale povestașilor, să se piardă uneori pe ulicioarele învecinate unde anumite taverne ofereau o cale mai scurtă spre Rai N-o vedeam încă pe circaziana mea, dar saltimbancul cu măgarii era acolo, înconjurat deja de o sumedenie de gură-cască al căror număr amenința să se facă tot mai mare M-am alăturat lor, tot trăgând cu coada ochiului spre chipurile care mă înconjurau, sau spre soare, în speranța că se clintise un pic Măscăriciul dănțuia cu animalul său, fără să fi putut spune care dintre ei imita pasul celuilalt Apoi începu să-i glăsuiască măgarului Îi vesti că sultanul se hotărâse să pornească o mare construcție și că avea să adune toți măgarii din Cairo spre a-i pune să care var și piatră",
    "511": " Pe dată, animalul se lăsă să cadă la pământ, se întoarse pe spate cu picioarele în aer, își umflă burta și închise ochii Omul începu atunci să se jeluiască în fața oamenilor adunați, zicând că-i murise măgarul, și făcu chetă ca să-și cumpere altul După ce adună câteva zeci de monezi, zise: — Să nu credeți că măgarul meu și-a dat duhul E ditamai mâncăul care știe bine cât sunt de sărac și joacă teatru ca să pot aduna câțiva bănuți cu care să-i cumpăr de mâncare Punând mâna pe un ciomag, îi trase animalului câteva lovituri zdravene pe spinare — Hai, acuma sus! Dar măgarul nu se clinti din loc Măscăricul continuă: — Locuitori din Cairo, sultanul a dat un edict: toată suflarea trebuie să iasă mâine cu mic cu mare ca să asiste la intrarea sa triumfală în oraș Măgarii sunt luați spre a le duce în spate pe doamnele din lumea bună",
    "512": " Atunci măgarul țâșni în picioare și începu să-și dea ifose, părând foarte vesel Stăpânul lui râdea în hohote, ca de altfel întreagă gloată — Așa deci, zise el, îți plac femeile frumoase! Dar sunt mai multe pe aici! Pe care ți-ar plăcea s-o duci în spate? Animalul dădu ocol celor de față, păru că șovăie, apoi se îndreptă țintă spre o spectatoare înaltă care stătea la câțiva pași de mine Purta niște văluri atât de dese, încât chipul îi era invizibil I-am recunoscut însă pe dată înfățișarea Speriată de râsete și de priviri, se apropie ea însăși de mine și se prinse de brațul meu M-am grăbit să lansez în direcția măgarului, pe ton glumeț: „Nu, n-ai s-o duci pe soția mea!“ îndepărtându-mă apoi demn împreună cu ea — Nu mă așteptam să te văd purtând văluri De n-ar fi fost măgarul, nu te-aș fi recunoscut",
    "513": " — Port văluri tocmai spre a nu fi recunoscută Suntem împreună, pe stradă, în mijlocul unei mulțimi curioase și flecare, și nimeni nu-și dă seama că nu sunt soția ta Și mai adăugă, pe un ton poznaș: — Îmi ridic vălul dacă vreau să plac tuturor bărbaților; îl port dacă nu vreau să plac decât unuia singur — De acum înainte, nu voi suferi să stai cu chipul descoperit — N-ai să vrei să-l contempli niciodată? E adevărat că nu puteam fi singuri într-o casă, nici a ei, nici a mea, și că trebuia să ne mulțumim să străbatem orașul unul lângă altul În ziua primei întâlniri, Nur a stăruit să mergem să vizităm grădina interzisă — I se spune astfel, mi-a explicat ea, pentru că este înconjurată de ziduri înalte, iar sultanul a interzis vizitarea ei spre a ocroti o minune a naturii: unicul arbore din lume care produce balsam, adevărata rășină parfumată",
    "514": " O monedă de argint strecurată în palma paznicului ne-a îngăduit să pătrundem înăuntru Aplecată deasupra arborelui de balsam, Nur își dădu vălul la o parte și stătu astfel vreme îndelungată, fără să se miște, fascinată, visătoare Repetă, parcă doar pentru ea însăși: — În lumea întreagă nu există decât tulpina asta E atât de subțire, atât de firavă, și cu toate astea atât de prețioasă! În ochii mei, arborele părea cu totul obișnuit Frunzele lui semănau cu cele ale viței-de-vie, dar în mic Era plantat chiar în mijlocul unui izvor — Se zice că dacă ar fi udat cu altă apă, s-ar usca imediat Mi s-a părut emoționată de vizita asta, dar nu înțelegeam motivul A doua zi însă, eram iarăși împreună și mi s-a părut că e veselă și îndatoritoare De atunci plimbările noastre au devenit zilnice sau aproape zilnice, deoarece la mijlocul săptămânii, lunea și marțea, nu era niciodată liberă",
    "515": " Când, după o lună, am întrebat-o, reacția ei a fost aprigă: — Ai fi putut să nu mă vezi niciodată, sau doar o dată pe lună Acum când sunt cu tine două, trei, cinci zile pe săptămână, mă învinuiești că lipsesc — Nu stau să număr zilele când te văd Celelalte mi se par nesfârșite Era într-o duminică și ne aflam lângă moscheea Ibn Tulun, în fața hamamului femeilor, unde Nur se pregătea să intre Părea că șovăie — Ai fi în stare să mă însoțești fără să pui nici o întrebare? — Până în China, dacă trebuie! — Atunci, vino să mă întâlnești mâine dimineață, aducând două cămile și burdufuri pline, în fața Marii Moschei de la Ghizeh \n* * * \nHotărât să mă țin de cuvânt, n-am întrebat-o încotro ne îndreptam, astfel că, după două ceasuri de drum, nu schimbaserăm decât câteva vorbe",
    "516": " N-am socotit totuși că încalc înțelegerea dacă remarc: — Piramidele nu-s probabil prea departe de aici — Întocmai! Încurajat de indicația asta, am continuat: — Acolo ne ducem? — Întocmai — Doar ca să vezi construcțiile alea rotunde vii până aici în fiecare săptămână? S-a lăsat năpădită de un râs sincer și cuceritor, de care m-am simțit cu atât mai ofuscat Ca să-mi arăt dezaprobarea, am descălecat și am pus piedică piciorului cămilei N-a zăbovit să vină înapoi spre mine — Scuză-mă pentru râsul meu Am râs pentru că ai zis că-s rotunde — N-am născocit eu asta Ibn-Battuta, marele călător, spune chiar așa: piramidele „au formă circulară“ — Asta pentru că nu le-a văzut niciodată Sau poate de foarte departe, și noaptea, Dumnezeu să-l ierte! Dar nu-l condamna pentru atâta lucru Când un călător își istorisește isprăvile, devine prizonierul chicotelilor admirative ale celor ce-l ascultă",
    "517": " El nu mai îndrăznește atunci să spună „nu știu“ sau „n-am văzut“, de teamă că se face de râs Există minciuni pentru care urechile sunt mai vinovate decât gura Ne reluaserămm mersul înainte Ea continuă: — Și ce altceva mai zice Ibn-Battuta ăsta despre piramide? — Că au fost construite de un învățat foarte știutor în ce privește mișcarea astrelor, și că el a prevăzut și Potopul; de aceea ar fi clădit aceste piramide, pe care a înfățișat toate meșteșugurile și toate științele, spre a le feri de distrugere și de uitare Temându-mă de alte sarcasme, m-am grăbit să adaug: — Oricum, Ibn-Battuta precizează că astea sunt doar presupuneri și că nimeni nu știe cu adevărat la ce erau sortite aceste ciudate construcții — Pentru mine, piramidele n-au fost înălțate decât pentru a fi frumoase și maiestuoase, pentru a fi cea dintâi dintre minunile lumii",
    "518": " Cu siguranță le-a fost încredințată și vreo funcție, dar ăsta nu era decât un pretext oferit de prințul din vremea aceea Ajunseserăm în creștetul unei coline și piramidele se detașau limpede în zare Și-a oprit cămila și a întins mâna spre răsărit, cu un gest atât de emoționat, că devenea solemn — Multă vreme după ce casele noastre, palatele noastre și noi înșine vom fi dispărut, piramidele acestea vor fi tot aici Oare nu înseamnă asta că în ochii Celui Veșnic ele sunt cele mai folositoare? Mi-am pus mâna peste a ei — Deocamdată, suntem vii Și împreună Și singuri amândoi Plimbându-și privirea jur-împrejur, își luă deodată un ton poznaș: — Dar e chiar adevărat că suntem singuri! Și-a lipit animalul de al meu și, dându-și la o parte vălul, mi-a pus un sărut pe buze Doamne, aș fi rămas așa până în ziua Judecății! Nu eu m-am desprins de buzele ei; nici ea nu s-a despărțit de mine",
    "519": " Vina a fost a cămilelor care s-au îndepărtat prea curând una de alta, amenințând să ne dezechilibreze — Se face târziu Dacă ne-am duce să ne odihnim? — Pe piramide? — Nu, ceva mai departe Există, la câteva mile de aici, un sătuc unde locuiește dădaca mea, ea m-a crescut Mă așteaptă în fiecare luni seara Cam la marginea satului se afla o cocioabă de fellah1, cu noroi din belșug jur-împrejur, la capătul unei potecuțe înălțate pe care o porni Nur implorându-mă să nu vin după ea Dispăru în locuință Am așteptat-o, rezemat de un palmier Era aproape întuneric atunci când a venit înapoi, însoțită de o țărancă bătrână, grasă și blajină — Khadra, ți-l prezint pe noul meu soț Am tresărit Ochii mei holbați s-au încrucișat cu încruntătura lui Nur, în vreme ce dădaca se ruga Cerului: — Văduvă la optsprezece ani! Nădăjduiesc că prințesa mea o să aibă mai mult noroc de data asta",
    "520": " — Nădăjduiesc și eu! am strigat cu vioiciune Nur a zâmbit, iar Khadra a îngăimat o invocare, înainte de a ne conduce spre o clădire din lut, aproape de a ei, încă și mai strâmtă — Nu e palat, dar aici o să fiți la adăpost și n-o să vă trezească nimeni Dacă aveți nevoie de mine, strigați-mă pe fereastră Nu era decât o încăpere dreptunghiulară, luminată de o făclie gata să se stingă O ușoară aromă de tămâie stăruia în jurul nostru Prin fereastra fără oblon ajungea până la noi mugetul prelung al unui bivol Circaziana mea trase zăvorul și se rezemă de ușă Pletele ei desfăcute se revărsară primele, căzu apoi rochia În jurul gâtului dezgolit se arăta privirii un șirag de rubine, piatra din centru legănându-se mândră între sâni; în jurul taliei goale, o cingătoare fină din fir de aur împletit",
    "521": " Nicicând ochii mei nu contemplaseră o femeie atât de bogat dezgolită Veni să-mi șoptească la ureche: — Alte femei ar fi vândut pe preț de nimic giuvaerurile intime Eu le păstrez Casa și mobilele se pot vinde; dar trupul nu, și nici podoabele lui Am strâns-o la piept — M-am resemnat de azi-dimineață să merg din surpriză în surpriză Piramidele, sărutarea ta, satul ăsta, vestea căsătoriei noastre, și apoi odaia asta, noaptea asta, giuvaerurile tale, trupul tău, buzele tale Am sărutat-o pierdut Ceea ce a scutit-o să-mi mărturisească mai departe că, în materie de surprize, nu auzisem încă decât „Bismillah“, și că restul rugăciunii avea să urmeze Dar asta nu s-a întâmplat înainte de capătul nopții, care a fost minunat de nesfârșită Stăteam întinși unul alături de celălalt, atât de aproape că buzele mele fremătau la șoaptele ei",
    "522": " Picioarele ei îndoite formau o piramidă; genunchii erau creștetul, lipiți unul de altul I-am atins, s-au despărțit, de parcă s-ar fi certat Circaziana mea! Mâinile mele încă mai modelează uneori formele trupului ei Iar buzele mele n-au uitat nimic \n* * * \nCând m-am trezit, Nur stătea în picioare, rezemată de ușă, ca la începutul nopții Dar brațele îi atârnau grele, iar ochii ei râdeau fals — Iată-l pe fiul meu Bayazid, pe care-l ascund ca și cum ar fi un copil al rușinii! Veni spre mine și-l așeză, ca pe o ofrandă, pe palmele mele resemnate \n\nANUL NESUPUȘILOR 921 de la hegira (15 februarie 1515 4 februarie 1516) \nAcest fiu nu era din sângele meu, dar se ivise pentru a binecuvânta sau a pedepsi opera cărnii mele Era așadar al meu și mi-ar fi trebuit curajul lui Avraam ca să-l jertfesc în numele Credinței",
    "523": " Oare nu în lama cuțitului înălțat de Prietenul lui Dumnezeu deasupra unui rug se regăsesc religiile revelate? Această crimă sacră, pe care eu o slăvesc an de an la sărbătoarea Adha, n-am cutezat s-o făptuiesc Totuși, în anul acela, datoria mi-o poruncea fără înconjur, deoarece, în fața ochilor mei, un imperiu musulman era pe cale să se nască, iar acest copil îl amenința — Într-o zi, Bayazid, fiul lui Aladin, va face să tremure tronul otomanilor El singur, cel din urmă supraviețuitor al principilor din neamul lui, va putea stârni la revoltă triburile din Anatolia Doar el va putea aduna în jurul lui pe mamelucii circazieni și pe safavizii din Persia pentru a-l doborî pe Marele Turc Doar el Asta numai dacă nu cumva agenții sultanului Selim nu-l sugrumă Nur era aplecată peste leagănul fiului ei, fără să știe la ce tortură mă supuneau vorbele ei",
    "524": " Imperiul ăsta căruia îi prezicea astfel distrugerea, rugile mele îl invocau înainte chiar să fi știut să mă rog, deoarece de la el așteptam dintotdeauna eliberarea Granadei Or, el exista deja, se făurea sub ochii mei Cucerise deja Constantinopolul, Serbia și Anatolia; se pregătea să năvălească în Siria, Irak, Arabia deșertică, Arabia preafericită, Arabia pietroasă, cât și în Egipt Mâine, el va fi stăpân peste Berberia, peste Andaluzia, poate și peste Sicilia Toți musulmanii ar fi iarăși reuniți, ca pe vremea Omeiazilor, în sânul unui singur califat înfloritor și de temut, care și-ar impune legea peste neamurile necredincioase Aveam să mă pun oare în slujba acestui imperiu, vis al viselor mele, nădejde a nădejdilor mele? Aveam să contribui la ridicarea lui? Nicidecum Eram condamnat să lupt împotriva lui sau să fug de el În fața lui Selim Cuceritorul, care tocmai își masacrase, fără ca mâna lui Dumnezeu să-l rețină, tatăl, frații, laolaltă cu urmașii lor, și care avea să-și sacrifice curând trei dintre propriii săi fii, în fața acestui paloș al mâniei divine, exista un copil pe care eram hotărât să-l ocrotesc, să-l hrănesc la pieptul meu până ce va deveni bărbat, emir, gropar al imperiului, și va ajunge să ucidă la rându-i, după legea neamului său",
    "525": " Din toate astea, eu n-alesesem nimic; viața alesese pentru mine, dar și temperamentul meu De acum eram nevoit să părăsesc Egiptul, unde Bayazid și mama lui erau în primejdie Nur își ținuse secretă sarcina față de toți, în afară de Khadra care o ajutase să nască și care îngrijise copilul încă din prima zi Dacă dădaca, deja bătrână, ar muri, copilul ar trebui adus înapoi la Cairo, unde identitatea lui ar fi rapid ghicită Ar ajunge atunci la cheremul agenților lui Selim, care erau numeroși în Egipt; ar putea fi predat chiar de sultanul Kansoh care, neîncrezător în cel mai înalt grad față de otomani, se temea totuși prea mult de ei pentru a le refuza capul unui copil Pentru mine, soluția era gata găsită: s-o iau în căsătorie pe Nur și să plecăm cu copilul la Fès, unde l-aș face să treacă drept copilul meu, pentru a reveni în Egipt când va fi mai măricel, iar vârsta nu-i va ma trăda originea",
    "526": " Căsătoria a fost simplă, deoarece Nur era văduvă Câțiva prieteni și vecini s-au adunat la mine la o masă, printre ei aflându-se și un notar andaluz În momentul stabilirii contractului, acesta băgă de seamă icoana și crucea de pe perete Mă rugă să le dau jos — Nu pot, i-am spus Am făgăduit proprietarului acestei locuințe să nu mă ating de ele până la întoarcerea sa Omul legii părea încurcat, musafirii așijderea Până ce interveni Nur: — Dacă nu pot fi scoase aceste obiecte, nimic nu interzice să le acoperim Și, fără să aștepte vreun răspuns, apropie de perete un paravan damaschinat Satisfăcut, notarul a purces la ceremonie N-am rămas mai mult de două nopți în casă, pe care am părăsit-o cu regret Hazardul mi-o oferise și mi-o lăsase aproape doi ani, deoarece coptul nu mai apăruse niciodată și nici nu mai dăduse vreun semn de viață",
    "527": " Aflasem doar că o epidemie de ciumă lovise orașul Assyut și regiunea din jur, nimicind o mare parte din populație, așa că îmi închipuisem că binefăcătorul meu îi căzuse desigur victimă Să dea Dumnezeu să mă fi înșelat, însă nu văd altă explicație pentru absența lui, și mai cu seamă pentru tăcerea lui Înainte de a pleca, am lăsat totuși cheile în mâinile giuvaergiului meu, Daud alepinul Fiind chiar fratele lui Yaacub, administratorul Monetăriei, un apropiat al sultanului, putea mai bine decât un altul să nu lase ca vreun mameluk să pună mâna pe casa goală \n\nCălătoria noastră a început în luna safar, în ajunul Paștelui creștin Prima oprire am făcut-o la cocioaba Khadrei, lângă Ghizeh, unde am petrecut o noapte, înainte de a ne îndrepta împreună cu Bayazid, în vârstă atunci de un an și patru luni, spre Bulak, marele port fluvial al orașului Cairo",
    "528": " Mulțumită unui bacșiș zdravăn, ne-am putut îmbarca fără zăbavă pe o djerma care transporta spre Alexandria o încărcătură de zahăr rafinat ce provenea din fabrica personală a sultanului Ambarcațiunile erau numeroase la Bulak, iar unele erau chiar foarte confortabile, numai că eu țineam să ajungem în portul Alexandria sub emblema suveranului, căci fusesem avertizat de niște prieteni asupra dificultăților întâmpinate la vămi Unii călători erau scotociți până și-n nădragi, la sosire ca și la plecare, de funcționari chițibușari care puneau taxă nu doar pe marfă, ci și pe dinari Dacă evitam această neplăcere, nu puteam decât să apreciez și mai bine măreția acestei cetăți antice, întemeiate de Alexandru cel Mare, un suveran despre care Coranul vorbește în cuvinte elogioase și al cărui mormânt este un loc de pelerinaj pentru cei cucernici Este adevărat că orașul nu mai e decât umbra a ceea ce a fost odinioară",
    "529": " Locuitorii încă își mai amintesc de vremea când sute de corăbii ancorau în permanență în port, venind dinspe Flandra, Anglia, Biscaya, Portugalia, Puglia, Sicilia, și mai cu seamă dinspre Veneția, Genova, Raguzza și Grecia ocupată de turci În anul acela, doar amintirile mai înțesau rada În mijlocul orașului, cu fața spre port, se află o colină care nu exista, zice-se, pe vremea celor vechi, și care s-a format doar din acumularea ruinelor Dacă te apuci să scotocești acolo, dai adesea peste vase și alte obiecte de preț Pe această înălțime a fost clădit un mic turn, unde stă zi și noapte un paznic al cărui rol este de a supraveghea vasele care trec De fiecare dată când semnalează câte un vas funcționarilor vămii, capătă o primă În schimb, dacă adoarme sau își părăsește postul, iar un vas sosește fără ca el să-l fi semnalat, trebuie să plătească o amendă egală cu dublul primei",
    "530": " În afara cetății, se mai pot vedea niște ruine importante, în mijlocul cărora se ridică o coloană foate groasă și foarte înaltă despre care cărțile vechi povestesc că a fost construită de un învățat pe nume Ptolemeu El așezase în vârful ei o oglindă mare din oțel care făcea să se aprindă, se spune, orice vas inamic ce încerca să se apropie de coastă Mai erau desigur și alte lucruri de vizitat, însă noi eram zoriți să plecăm, făgăduindu-ne să ne întoarcem într-o zi în Alexandria, dar cu sufletul liniștit Ne-am îmbarcat așadar pe o corabie egipteană care pleca spre Tlemcen, unde ne-am odihnit o săptămână încheiată înainte de a porni la drum \n* * * \nÎmi îmbrăcasem straiele maghrebine și, după ce am trecut de incinta din Fès, mi-am acoperit fața cu un taylassan Nu voiam să se afle de sosirea mea înainte de a-i fi întâlnit pe ai mei",
    "531": " Ai mei, adică taică-meu, maică-mea, Warda, Sarwat, fiica mea de șase ani, cât și Harun și Mariam, pe care nu trăgeam nădejde să-i văd, dar de la care așteptam vești Cu toate astea, nu m-am putut împiedica să mă opresc pentru început în fața șantierului palatului meu Era exact ca atunci când îl părăsisem, doar iarba mai crescuse, învăluind zidurile neterminate Mi-am întors iute ochii, cât și pe cei ai catârcei care mă ducea în spate, a cărei privire era mai uscată decât a mea, îndreptând-o spre casa lui Khâli, aflată la câțiva pași mai încolo Am bătut la ușă Dinăuntru mi-a răspuns glasul unei femei pe care nu l-am recunoscut Am chemat-o pe mama pe numele mic — Nu mai locuiește aici! spuse glasul Al meu era prea sugrumat de emoție ca să mai pun și alte întrebări Am plecat spre casa tatălui meu",
    "532": " Salma era în fața ușii și m-a strâns cum se cuvine în brațe, la fel ca pe Nur și pe Bayazid, pe care l-a acoperit de sărutări, nu fără să-și arate mirarea că-i dădusem fiului meu un nume atât de puțin auzit și o piele atât de deschisă la culoare N-a spus nimic Doar ochii ei vorbeau și în ei am văzut că tatăl meu murise Mi-a confirmat acest lucru printr-o lacrimă Dar nu cu asta voia să înceapă: — Avem puțin timp la dispoziție Trebuie să asculți cele ce am a-ți spune înainte să pleci — Dar n-am de gând să plec din nou! — Ascultă-mă și ai să înțelegi Și a vorbit astfel mai bine de un ceas, poate chiar două, fără să șovăie și fără să se întrerupă, ca și cum ar fi repetat deja de mii de ori ce avea să-mi spună în ziua întoarcerii mele",
    "533": " — Nu vreau să-l blestem pe Harun, dar faptele lui au adus blestemul asupra tuturor Pentru moartea lui Zeruali, nimeni din Fès nu l-a condamnat Numai că, vai! nu s-a oprit aici La puțină vreme după plecarea mea în surghiun, îmi explică ea, suveranul trimisese două sute de soldați ca să pună mâna pe Iscoditor, dar muntenii trecuseră cu trup și suflet de partea lui Șaisprezece militari fuseseră uciși într-o ambuscadă Când s-a auzit ce se întâmplase, pe străzile din Fès a fost afișată și citită o proclamație care vestea că se pusese un preț pe capul Iscoditorului Locuințele noastre au fost puse sub supravegherea poliției Se aflau acolo zi și noapte agenți care puneau întrebări minuțioase oricărui musafir, astfel că nici prietenii cei mai apropiați nu mai cutezau să se arate alături de rudele proscrisului De atunci, în fiecare săptămână, se dădea citire unei noi proclamații care îi acuza pe Harun și banda lui că atacaseră un convoi, jefuiseră o caravană, măcelăriseră călătorii",
    "534": " — Nu este adevărat! am exclamat eu Îl cunosc pe Harun A ucis, poate ca să se răzbune sau ca să se apere, dar nu ca să fure! — Ceea ce este adevărat nu are însemnătate decât pentru Dumnezeu; pentru noi, important este ce cred oamenii Tatăl tău avea de gând s-o pornească din nou în pribegie, spre Tunis sau vreun alt oraș, când inima lui a amuțit, brusc, în zilele de ramadan din anul trecut Salma respiră adânc înainte de a continua: — Invitase câteva persoane acasă pentru a cina împreună de întreruperea postului, dar nici una nu avusese curajul de a trece dincolo de ușa asta Viața devenise pentru el o povară A doua zi, la ceasul siestei, m-a trezit zgomotul unei căderi Era lungit pe jos, în patio, unde se plimbase nervos încă de dimineață Capul i se lovise de marginea bazinului",
    "535": " Nu mai sufla O fiebințeală îngrozitoare mi-a năvălit în piept Mi-am ascuns obrazul Maică-mea a continuat fără să se uite la mine: — În fața vitregiei, femeile se încovoaie, iar bărbații se frâng Tatăl tău era prizonierul amorului propriu Eu am fost învățată să mă supun — Și Warda? — Ne-a părăsit după moartea lui Mohamed Fără bărbatul ei, fără fiica ei, nu mai avea pe nimeni în țara asta Cred că s-a întors în satul ei din Castilia, ca să-și sfârșească zilele printre ai săi Adăugă apoi cu jumătate de gură: — N-ar fi trebuit să plecăm niciodată din Granada — Poate că ne vom întoarce acolo N-a catadicsit să răspundă Mâna ei a măturat aerul din fața ochilor, alungând parcă o muscă stăruitoare — Cere-mi mai degrabă noutăți despre fiica ta Chipul i s-a luminat",
    "536": " Al meu așijderea — Așteptam să-mi vorbești tu despre ea Nu îndrăzneam să te întreb Am părăsit-o atât de tânără! — E dolofană și obraznică Se află acum la Sara, care o ia uneori acasă la ea ca să se joace cu nepoții ei Au venit amândouă un ceas mai târziu Contrar așteptărilor mele, Bălțata a fost cea care mi-a sărit de gât, în timp ce fiica mea stătea la o distanță respectabilă A fost așadar nevoie să recurgem la prezentări Mama fiind prea emoționată, Sara a luat ea inițiativă: — Sarwat, acesta este tatăl tău Fetița făcu un pas spre mine, apoi se opri — Erai la Tomb — Nu, nu la Tombuctu, ci în Egipt, și ți-am adus un frățior Am luat-o pe genunchi, acoperind-o de sărutări, respirând adânc parfumul părului ei negru și drept, mângâindu-i visător ceafa",
    "537": " Aveam impresia că repet până la cel mai mic amănunt o scenă pe care o mai văzusem de o sută de ori: tata așezat pe pernă, cu sora mea în brațe — Aveți vreo veste de la Mariam? A răspuns Sara: — Se spune că a fost văzută cu o sabie în mână, alături de bărbatul ei Există însă atâtea legende în legătură cu ei — Dar tu ce crezi, îl crezi bandit pe Harun? — În orice comunitate există nesupuși Oamenii îi blesteamă în public, dar se roagă pentru ei când sunt singuri Chiar și printre evrei Există unii în țara asta care nu plătesc tribut, se urcă pe cal și poartă arme Noi le spunem Carayimi Știi desigur despre ce e vorba Am confirmat: — Sunt cu sutele, organizați ca o armată, și trăiesc în munții Demensera și Hintata, pe lângă Marrakech",
    "538": " Însă doream îndeosebi să revin la preocuparea mea de la început — Crezi cu adevărat că există la Fès oameni care se roagă în taină pentru Harun și Mariam? Dar cea care a izbucnit a fost Salma: — Dacă Harun n-ar fi decât un bandit, autoritățile nu s-ar fi înverșunat atâta împotriva lui, dând proclamație după proclamație Când i-a căutat pricină lui Zeruali, a fost cât pe ce să se transforme într-un erou Au vrut însă să-l facă să treacă drept hoț În ochii gloatei, aurul mânjește mai rău ca sângele Apoi, cu glas mai domol, ca și cum ar fi vorbit o altă persoană înlăuntrul ei: — Nu servește la nimic să-i cauți justificări cumnatului tău Dacă încerci să-l aperi, ai să fii încă o dată tratat ca un complice Mama se temea că dorința mea de a-i ajuta pe Harun și pe Mariam mă va face să comit noi imprudențe",
    "539": " Avea desigur dreptate, dar eram dator să încerc Modul însuși în care surghiunirea mea fusese pusă la cale mă făcea să cred că, de data asta, sultanul din Fès avea să mă asculte Suveranul era atunci în campanie împotriva portughezilor, spre Bulauan Timp de câteva luni, am străbătut țara pe urmele armatei regale, purtând uneori arme și luând parte la câteva încăierări Eram gata de orice pentru a căpăta iertarea Între două lupte, stăteam de vorbă cu monarhul, cu frații lui și cu mulți dintre sfătuitorii lor Dar de ce să intru în amănunte, când rezultatul e atât de dezamăgitor? Un apropiat al sultanului îmi mărturisise în cele din urmă că numeroase crime fuseseră pe nedrept puse în cârca lui Harun Adăugând mai apoi, pe un ton de dezarmantă sinceritate: — Chiar dacă am putea să-l iertăm pe cumnatul tău pentru ce a făcut, cum l-am putea ierta pentru cele de care îl acuzăm? Într-o bună zi, m-am hotărât brusc să-mi încetez demersurile",
    "540": " Firește că nu obținusem ceea ce așteptam, dar, absolut din întâmplare, culesesem din conversații o informație pe care doream s-o verific M-am întors la Fès, le-am luat pe Salma, Nur, Sarwat, dimpreună cu Bayazid și, fără să le destăinui nimic din intențiile mele, am pornit la drum, decis să nu mai privesc înapoi Nu mai aveam la Fès decât un șantier, o ruină populată de păreri de rău și goală de amintiri \n* * * \nCălătoria noastră s-a prelungit săptămâni la rând, fără să dezvălui destinația, care nu era un loc, ci un om: Aruj corsarul, zis Barbă Roșie Aflasem într-adevăr că Harun se afla alături de el Am plecat așadar drept spre Tlemcen, am urmat apoi drumul de coastă spre răsărit, ocolind orașele ocupate de castilieni, cum ar fi Oran sau Mers-el-Kebir, oprindu-mă în locuri unde puteam da peste granadini, ca de pildă la Alger și mai cu seamă la Cherchell, a cărui populație era alcătuită în totalitate sau aproape în totalitate din refugiați andaluzi",
    "541": " Barbă Roșie își instalase tabăra în orășelul portuar Jijil, pe care-l smulsese genovezilor în anul precedent Totuși, înainte de a ajunge acolo, am aflat că tocmai asedia garnizoana castiliană din Bougie Cum acest oraș se afla pe drumul meu, am hotărât să mă duc într-acolo, lăsându-i pe ai mei la câteva mile distanță, alături de imamul unei mici moschei de țară, și făgăduindu-mi să mă întorc să-i iau după ce voi fi inspectat câmpul de luptă La Bougie l-am întâlnit pe Barbă Roșie, așa cum am scris în Descrierea Africii Avea cu adevărat o barbă foarte roșcată, de culoare naturală, dar și din pricina henei, căci omul trecuse de cincizeci de ani, arăta și mai bătrân încă și nu părea să reziste decât datorită furiei de a învinge Șchiopăta tare și avea mâna stângă din argint Își pierduse brațul chiar la Bougie, la un asediu mai vechi care se isprăvise printr-un dezastru",
    "542": " De data asta, bătălia părea mai bine pornită Ocupase deja vechea citadelă a orașului și trecuse la asediul unei alte fortărețe, aproape de plaja unde rezistau castilienii În ziua sosirii mele, lupta avea parte de un răgaz În fața cortului comandantului stăteau câțiva paznici, dintre care unul era de obârșie din Málaga A fost cel care s-a dus să-l cheme pe Harun, arătând un asemenea respect, încât am priceput că Iscoditorul era unul dintre locotenenții lui Barbă Roșie Harun își făcu apariția însoțit de doi turci, pe care i-a expediat cu un gest ferm, înainte de a se azvârli în brațele mele Am rămas o bună bucată de timp îmbrățișați, bătându-ne zdravăn pe umeri cu gesturi care vădeau prietenia ce ne lega, uimirea, dar și durerea îndepărtării Harun m-a introdus mai întâi în cort, apoi m-a prezentat lui Aruj ca pe un renumit poet și un diplomat, dar eu n-am înțeles motivul decât mai târziu",
    "543": " Corsarul vorbea ca un rege, în fraze scurte și hotărâte al căror înțeles aparent era banal, iar înțelesul ascuns, greu de prins Astfel a evocat victoriile lui Selim otomanul și aroganța crescută a castilienilor, observând cu tristețe că soarele islamului se înalță în Orient și apune în Occident Când ne-am luat rămas-bun, Harun m-a condus în propriul său cort, mai puțin larg și mai puțin împodobit, dar care putea totuși adăposti vreo zece persoane și era foarte bine aprovizionat cu răcoritoare și fructe N-a fost nevoie să pun întrebări pentru ca Iscoditorul să înceapă să răspundă — N-am omorât decât ucigași, n-am jefuit decât hoți Nici o clipă n-am încetat să mă tem de Dumnezeu Am încetat doar să mă tem de cei bogați și puternici Aici, mă bat cu necredincioșii, pe care principii noștri îi lingușesc, apăr orașele pe care ei le părăsesc",
    "544": " Tovarășii mei sunt surghiuniți, proscriși, răufăcători din toate regiunile Dar oare nu din măruntaiele cașalotului iese ambra cenușie? Înșirase cuvintele astea de parcă ar fi recitat Fatiha Apoi, pe alt ton: — Sora ta a fost minunată O leoaică din Atlas Se află în casa mea de la Jijil, la șaizeci de mile de aici, cu cei trei băieți ai noștri; cel mai mic se numește Hassan N-am încercat să-mi ascund emoția — Nici o clipă nu m-am îndoit de tine De când eram copii, mă dădusem mereu foarte repede bătut în discuțiile cu Harun De data asta, însă, eram dator să-i explic în ce fel faptele lui afectaseră rudenia noastră S-a întunecat la chip — La Fès, eram pentru ei un chin Aici, voi fi ocrotitorul lor O săptămână mai târziu, eram cu toții la Jijil",
    "545": " Rămășițele familiei mele erau adunate la un loc, zece fugari sub acoperișul unui corsar Cu toate astea, îmi aduc aminte de acele momente ca de o clipă de fericire rară, pe care aș fi prelungit-o din toată inima \n\nANUL MARELUI TURC 922 de la hegira (5 februarie 1516 23 ianuarie 1517) \nEu, care peregrinam prin lume ca să-l pun la adăpost pe Bayazid de răzbunarea otomanilor, m-am pomenit în anul acela, cu tot cu nevastă și copil, chiar în inima Constantinopolului și, încă, făcând un gest tare greu de crezut: mă aplecam spre mâna întinsă a cumplitului Selim, care mă răsplătea dând protector din cap și afișând o umbră de zâmbet Prada, se spune, este adesea atrasă de colții care se pregătesc s-o sfâșie Poate că asta era explicația nebunei mele cutezanțe Dar, pe moment, nu așa o văzusem Mă mulțumisem să urmez, potrivit bunei mele chibzuințe, mersul evenimentelor, străduindu-mă să-mi refac viața pe acel petec de pământ de pe care nu mă simțeam încă surghiunit",
    "546": " Dar se cuvine să spun în ce mod Barbă Roșie prospera văzând cu ochii, la fel și Harun în umbra lui Atacul împotriva orașului Bougie dăduse în cele din urmă greș, dar corsarul izbutise, în cele dintâi zile ale anului, să pună mâna pe putere la Alger, după ce-l ucisese cu propriul lui hanger pe fostul stăpân al orașului, în vreme ce acestuia i se făcea masaj la hamam Algerul nu e, firește, la fel de mare ca Oran sau Bougie; cetatea n-ar fi acoperit nici măcar un cartier din Tlemcen, dar avea totuși înfățișare de oraș, cu cele patru mii de focuri, cu prăvăliile bine rânduite din suk, grupate pe meserii, cu străzile largi mărginite de case frumoase, cu etuvele, hanurile și mai cu seamă cu splendidele lui ziduri, clădite din pietre mari, care se întindeau spre plajă într-o vastă esplanadă Barbă Roșie își stabilise acolo capitala, își luase un titlu regesc și înțelegea să fie recunoscut ca atare de către toți principii islamului",
    "547": " Cât despre mine, după regăsirea de la Jijil, o pornisem iar la drum Obosit să mai rătăcesc și frustrat de experiența mea cairotă, prea abrupt întreruptă, trăgeam nădejde să arunc ancora la Tunis, măcar pentru câțiva ani Mă îmbrăcasem din capul locului după moda țării, purtând un turban acoperit de un văl, hrănindu-mă cu bazin, iar uneori chiar cu bessis, ajungând chiar să înghit un dăunător preparat numit el-haschisch, amestec de drog și zahăr, care dă beție, veselie și poftă de mâncare Este și un afrodisiac de temut, foarte apreciat de Abu-Abdallah, suveranul de la Tunis Datorită lui Harun, care avea relații solide în oraș, printre care mizwar-ul, comandantul-șef al armatei, putusem găsi lesne o casă în cartierul Bab-el-Bahr și am început să intru în contact cu câțiva fabricanți de pânzeturi, cu scopul de a stabili un mic comerț Dar n-am avut răgazul s-o fac",
    "548": " La mai puțin de o lună de la sosirea mea, Harun a venit într-o seară să-mi bată la ușă, însoțit de încă trei locotenenți de-ai lui Barbă Roșie, printre care un turc pe care-l salutasem la Bougie în cortul corsarului Iscoditorul era serios ca un cadiu — Avem un mesaj pentru tine din partea Înălțimii Sale Victorioase al-Qaim bi-amrillah Era titlul pe care-l primise ca răsplată Barbă Roșie după ce-i tăiase beregata emirului Algerului Îmi cerea să plec la Constantinopol pentru a duce un mesaj sultanului, vestindu-i întemeierea regatului din Alger, arătându-i supunere și fidelitate și implorându-i sprijinul în lupta împotriva castilienilor, care continuau să ocupe o citadelă marină la intrarea în portul Alger — Sunt foarte onorat de atâta încredere Dar sunteți deja patru Pentru ce mai aveți nevoie de mine? — Sultanul Selim nu acceptă să primească un ambasador care să nu fie și poet, care să nu-i adreseze versuri de laudă și de mulțumiri",
    "549": " — Pot scrie un poem pe care-l vei citi tu însuți — Nu Toți cei de față suntem războinici, în vreme ce tu ai îndeplinit deja misiuni de ambasador Tu vei înfățișa mai bine totul, și asta e cu adevărat important: trebuie ca stăpânul nostru să apară ca un rege, nu ca un corsar Am tăcut, scormonind după un pretext care să mă facă să scap de o corvoadă atât de primejdioasă, însă Harun mă hărțuia întruna Glasul lui părea că vine drept din propria mea conștiință — Nu ai dreptul să șovăi Un mare imperiu musulman e pe cale să se nască în Orient, iar noi, în Occident, trebuie să-i întindem mâna Până acum am suportat legea necredincioșilor Au luat Granada și Málaga, apoi Tanger, Melilla, Oran, Tripoli și Bougie; mâine se vor face stăpâni peste Tlemcen, Alger și Tunis",
    "550": " Ca să le ținem piept, avem nevoie de sultan Îți cerem să ne ajuți în această sarcină, nu poți refuza Nici una dintre ocupațiile tale de aici nu e atât de importantă Iar familia ta e în siguranță Pe deasupra, îți vor fi suportate în întregime cheltuielile și vei fi generos răsplătit Nu se feri să adauge, cu un zâmbet de pirat în colțul gurii: — Bineînțeles, nici eu, nici însoțitorii mei nu vom cuteza să-i spunem lui Barbă Roșie că ai refuzat Aveam tot atâta libertate de mișcare ca o păsăruică urmărită de șoim Neputând dezvălui adevărata cauză a șovăielilor mele fără să trădez taina lui Nur, nu izbuteam să găsesc argumente — Când ar trebui să mă îmbarc? — Chiar în noaptea asta Flota ne așteaptă în La Goulette Am făcut un ocol ca să te luăm",
    "551": " Ca și cum aș fi dat glas voinței din urmă a unui condamnat, am cerut să vorbesc cu Nur Reacția ei a fost admirabilă, nu cea a soției comode care devenise prin căsătoria noastră, ci aceea a fetei de soldat care fusese mereu Și a mamei de sultan care nădăjduia să devină Era în picioare în odaia noastră, cu chipul și pletele descoperite, cu capul semeț, cu privirea directă — Trebuie să mergi acolo? Era ceva la jumătatea drumului între întrebare și constatare — Da, am spus — Crezi că ar putea fi o capcană? — Nici una Mai curând las să mi se taie capul! — Tocmai asta trebuie să evităm Dar, dacă ai atâta încredere în Harun, să mergem cu toții Nu eram sigur că pricepusem bine Mi-a explicat cu voce hotărâtă: — Trebuie ca ochii lui Bayazid să poată contempla orașul și palatul lui",
    "552": " Poate că nu va mai avea alt prilej cât va fi tânăr Călătoria pe mare presupune riscuri, desigur, dar fiul meu trebuie să se deprindă cu ele Dumnezeu este cel care îl va apăra sau îl va face să piară Era atât de sigură de ea, că n-am mai cutezat să-i discut motivele, preferând s-o iau pe ocolite: — Harun nu va accepta niciodată să plec cu nevastă și copil — Dacă tu dai curs cererii lui, el nu ți-o poate refuza pe a ta Vorbește cu el, ai să știi tu să găsești cuvintele potrivite În zori, trecuserăm deja de Gammart Dat fiind și răul de mare, mi se părea că navighez în plin coșmar \n* * * \nCiudat oraș, Constantinopolul Atât de încărcat de istorie și, cu toate astea, atât de nou, prin pietrele sale și prin oamenii săi",
    "553": " În mai puțin de șaptezeci de ani de ocupație turcească, și-a schimbat complet înfățișarea Există, firește, în continuare Sfânta Sofia, catedrala devenită moschee, unde sultanul are obiceiul să meargă cu alai în fiecare zi de vineri Dar majoritatea clădirilor au fost înălțate de noii cuceritori, iar alții, la rândul lor, fac să se ivească aproape în fiecare zi palate, moschei și mederse, sau chiar simple barăci din lemn în care vin să se înghesuie mii de turci de curând sosiți din stepele pe unde umblau nomazi În pofida acestui exod, poporul învingător rămâne, în capitala sa, o minoritate printre altele, nicidecum cea mai bogată, cu excepția familiei domnitoare În cele mai frumoase case, în prăvăliile cele mai bine aprovizionate din bazar, sunt văzuți mai cu seamă armeni, greci, italieni și evrei, aceștia din urmă veniți uneori din Andaluzia după căderea Granadei Nu sunt mai puțin de patruzeci de mii și cu toții recunosc și aduc laude echității sultanului",
    "554": " În suk-uri, turbanele turcilor și tichiile creștinilor și ale evreilor se învecinează fără ură și fără resentimente Cu câteva excepții, străzile orașului sunt înguste și noroioase, astfel că oamenii de calitate nu pot circula decât purtați în spate de alții Mii de oameni fac această penibilă meserie, majoritatea nou-veniți care nu și-au găsit o ocupație mai bună În ziua în care am debarcat, eram prea sfârșiți de puteri pentru a trece dincolo de zona portului Traversarea se făcuse iarna, căci trebuia să ajungem la Constantinopol înainte ca sultanul să plece din oraș în campania de primăvară Ne-am petrecut așadar prima noapte într-un han ținut de un grec din Candia, un văr îndepărtat de-al lui Barbă Roșie Și chiar de-a doua zi, ne înfățișam la serai, locuința sultanului Nur a rămas în afara grilajului porții, sporovăind încetișor la urechea lui Bayazid, nesinchisindu-se de vârsta lui, de mormăielile lui întâmplătoare sau de râsetele lui fără rost",
    "555": " O bănuiesc cum că i-a povestit cu mare grijă în ziua aceea întreaga istorie însângerată și glorioasă a dinastiei din care făcea și el parte, până la nașterea lui, cu doi ani în urmă Eu mă aflam la câțiva pași distanță, de cealaltă parte a sublimei porți, înveșmântat într-o lungă robă din mătase stropită cu aur, citind și recitind poemul pe care trebuia să-l declam în fața suveranului și pe care fusesem nevoit să-l alcătuiesc când eram pe mare, între două momente de amețeală În jurul meu, mii de soldați, funcționari, dar și orășeni de toate condițiile, cu toții tăcuți, din respect pentru persoana sultanului Am așteptat mai bine de două ceasuri, convins că mi se va cere să mă întorc mai târziu Asta însemna să subestimez importanța lui Barbă Roșie și interesul pe care-l avea otomanul pentru el Curând a apărut un paj care a venit să mă ia, împreună cu Harun și însoțitorii săi, spre a ne conduce prin Poarta din Mijloc spre curtea diwan-ului, un parc mare plin de flori unde am văzut struți alergând",
    "556": " În fața mea, la câțiva pași, am zărit un zid de spahii stând nemișcați pe caii lor cu harnașamentul de ceremonie Când, deodată, un văl mi s-a așternut parcă peste ochi, urechile au început să-mi țiuie, gâtlejul mi s-a încleștat atât de tare, încât mă simțeam incapabil să rostesc cel mai mic cuvânt Era oare teama? Era oboseala călătoriei? Sau doar apropierea de sultan? Trecând de zidul acela de spahii, n-am perceput decât sclipiri Mă străduiam să păstrez un mers normal, copiat după acela al pajului care mă preceda, dar mă simțeam gata să mă poticnesc, să mă prăbușesc; mă temeam mai mult decât de orice că mă voi pomeni mut la picioarele cumplitului Selim Acesta se afla acolo, așezat în fața mea, piramidă de mătase pe perne din brocart, apariție așteptată și totuși subită, care, cu o privire rece, a împrăștiat ceața de pe ochii mei, fără să-mi potolească totuși spaima",
    "557": " Nu mai eram decât un automat, dar un automat care funcționa, făcând gesturi precise pe care sultanul impasibil părea că mi le dictează Atunci poemul mi-a țâșnit din memorie, fără efecte de elocință, dar și fără bâlbâieli, însoțit la ultimele versuri de câteva gesturi timide care m-au costat eforturi și sudoare Sultanul dădea din cap, schimbând uneori câte un cuvânt scurt cu apropiații săi Nu purta barbă, ci doar o mustață răsfirată de care trăgea întruna; tenul lui mi s-a părut pământiu, ochii prea mari pentru restul feței și ușor oblici Pe turban, care era mic și înfășurat strâns, se afla un rubin încrustat într-o floare din aur La urechea dreaptă atârna o perlă în formă de pară Odată recitat poemul, m-am aplecat deasupra mâinii auguste, pe care am sărutat-o Selim purta pe deget un inel din argint, cu o lucrătură grosolană, dăruit, mi s-a spus, de către un astrolog",
    "558": " Când m-am ridicat, un paj m-a înveșmântat într-o robă lungă din păr de cămilă, apoi m-a poftit să-l urmez Întrevederea se încheiase Discuția putea începe, într-o altă încăpere, cu consilierii Abia de am participat Rolul meu era acela de a reprezenta, nu de a negocia, cu atât mai mult cu cât discuțiile, începute în arabă, au continuat în limba turcă, limbă pe care o cunoșteam prea puțin înainte de șederea mea la Roma Am reușit totuși să culeg o informație de o extremă gravitate, datorită erorii unui consilier „Nimic nu e mai rău pentru om decât o limbă care alunecă“, spunea califul Ali, Dumnezeu să-i cinstească obrazul! Or, limba acelui dregător aluneca necontenit Când se discuta despre citadela din Alger, ocupată de necredincioși, omul acela spunea mereu „citadela din Cairo“, ajungând chiar să vorbească despre circazieni în loc de castilieni, până când un alt consilier, mult mai tânăr totuși, îi aruncă o căutătură atât de furioasă, încât celălalt se făcu livid, simțind că i se clatină capul pe umeri",
    "559": " De altfel, mai curând privirea aceea și pălirea celuilalt au fost cele ce m-au făcut să pricep că tocmai fusese dat de gol un lucru extrem de grav Într-adevăr, în anul acela, sultanul Selim voia să lase să se creadă că pregătirile sale de război erau îndreptate împotriva sufiului Persiei; îl invitase chiar pe stăpânul de la Cairo să i se alăture în lupta împotriva ereticilor Când, în realitate, otomanul se hotărâse să meargă împotriva imperiului mameluk La sfârșitul discuțiilor, m-am grăbit să vorbesc despre toate astea cu Nur, ceea ce era din partea mea mai rău decât o alunecare a limbii După cum aș fi putut să prevăd, circaziana mea a luat foc, nu în purtările ei, ci în inimă Voia cu orice preț să-i înștiințeze pe frații ei de neam despre pericolul ce-i amenința — Sultanul Kansoh e un om bătrân, bolnav și nehotărât, care va continua să plece blajin urechea la promisiunile de prietenie ale lui Selim până când sabia otomană îi va fi tăiat beregata, ca de altfel tuturor circazienilor lui",
    "560": " A fost neîndoielnic un brav soldat în tinerețe, dar, deocamdată, nu-l preocupă nimic altceva decât să-și proteguiască pleoapele și să-și stoarcă supușii de aur Trebuie să-l avertizăm asupra intențiilor celor de la Constantinopol; numai noi o putem face deoarece doar noi le cunoaștem — Îți dai seama ce-mi propui? S-o fac pe spionul, să ies din anticamera lui Selim pentru a mă duce să-i povestesc lui Kansoh ce s-a zis acolo Știi că vorbele astea pe care le schimbăm aici între noi, tu și cu mine, în încăperea asta, ar fi de ajuns ca să ni se taie capetele? — Nu încerca să mă sperii! Sunt singură cu tine și vorbesc încet — Pentru tine am părăsit Egiptul, și acum îmi ceri să mă întorc acolo! — Trebuia să plecăm pentru a pune la adăpost viața lui Bayazid; astăzi trebuie să ne întoarcem pentru a-mi salva frații, dar și viitorul fiului meu",
    "561": " Toți circazienii vor fi măcelăriți, sultanul Selim îi va lua prin surprindere, va pune mâna pe pământurile lor, va clădi o împărăție atât de puternică și de întinsă, că fiul meu n-o va mai putea niciodată râvni Dacă ceva poate fi încercat, atunci trebuie s-o fac, fie și cu prețul vieții Ne putem duce la Galata, să urcăm pe prima corabie spre Alexandria La urma urmei, cele două împărății nu sunt încă în război, se presupune chiar că sunt aliate — Și dacă ți-aș spune nu? — Spune-mi: „Nu, n-ai să încerci să-i salvezi de la masacru pe oamenii din neamul tău“, „Nu, n-ai să te bați pentru ca fiul tău să fie într-o zi stăpânul Constantinopolului“, spune-mi cuvintele astea, și-ți voi da ascultare Dar voi pierde cheful de a mai trăi și a mai iubi N-am spus nimic Și-a întărit spusele: — Din ce fel de aluat ești plămădit ca să accepți să pierzi un oraș după altul, o patrie după alta, o femeie după alta, fără să te lupți niciodată, fără să regreți niciodată, fără să întorci niciodată capul? — Între Andaluzia pe care am părăsit-o și Raiul care îmi este făgăduit, viața nu e decât o traversare",
    "562": " Nu mă duc nicăieri, nu râvnesc nimic, nu mă agăț de nimic, mă încred în pasiunea mea de a trăi, în instinctul meu de fericire, cât și în Providență Oare nu asta ne-a unit? Am lăsat în urmă fără să șovăi un oraș, o casă, o viață, ca să-ți urmez calea, ca să-ți ocrotesc înverșunarea — Și acum, pentru ce ai încetat să mă urmezi? — M-am săturat de obsesii Firește, n-am să te abandonez aici, înconjurată de dușmani Te voi duce la ai tăi ca să-i poți avertiza, dar acolo drumurile noastre se vor despărți Nu eram sigur că ajunsesem la o bună învoială și nici că voi avea curajul s-o respect Măcar credeam că-mi fixasem limitele aventurii în care mă lăsasem târât Cât despre Nur, mi s-a părut strălucitoare Puțin îi păsa de reticențele mele, atâta timp cât nu se așezau de-a curmezișul drumului ei",
    "563": " Din vorbele mele foarte limpede înfățișate, ea n-a auzit decât „da“-ul pe care nici măcar nu-l rostisem Și deja, fără să mai aștepte, în timp ce ticluiam în minte minciuna pe care aveam să i-o servesc lui Harun pentru a-l putea lăsa baltă, ea a început să discute despre corăbii, cheiuri și bagaje \n* * * \nCând, la înapoierea mea în ținutul Nilului, vameșul din portul Alexandria m-a întrebat, între două reprize de scotoceală, dacă era adevărat că otomanii se pregăteau să năvălească în Siria și în Egipt, am răspuns printr-o înjurătură la adresa tuturor femeilor de pe pământ, îndeosebi la adresa blondelor circaziene, ceea ce interlocutorul meu, spre marea mea uluire, încuviință cu zel, ca și cum asta era explicația evidentă a nenorocirilor viitoare De-a lungul întregului drum până la Cairo, Nur a fost nevoită să suporte reproșuri și sarcasme Dar, încă din a treia zi de la sosirea noastră în capitală, a trebuit să recunosc că nu greșise prea tare când o pornise în primejdiosul ei demers",
    "564": " Zvonurile care circulau erau atât de contradictorii, încât confuzia totală stăpânea toate mințile, nu doar printre oamenii de rând, ci și în Citadelă Sultanul hotărâse să plece în Siria, în întâmpinarea trupelor otomane, apoi, în temeiul unor informații liniștitoare, își anulase expediția Regimentelor care primiseră ordin s-o pornească la drum, li se ceruse să se întoarcă în cazărmi Califului și celor patru mari cadii li se ceruse în două rânduri să se pregătească să-l însoțească pe suveran la Alep; de două ori cortegiile acestora se îndreptaseră spre Citadelă în vederea marii plecări și de două ori li se transmisese să se întoarcă acasă Pentru a spori tulburarea, un plenipotențiar otoman venise cu mare pompă să reînnoiască promisiunile de pace și de prietenie, sugerând, o dată în plus, o alianță împotriva ereticilor și necredincioșilor O asemenea așteptare, dublată de nesiguranță, slăbea combativitatea armatei și desigur că asta urmărea Marele Turc prin vorbele lui amăgitoare",
    "565": " Era așadar important ca o mărturie venită de la Constantinopol să le deschidă ochii celor responsabili Și, pe deasupra, mai trebuia ca acest lucru să fie transmis într-un mod care să inspire încredere, fără ca sursa să fie dezvăluită Lui Nur i-a venit ideea să scrie o scrisoare, pe care să se ducă s-o depună, sigilată, la locuința secretarului de stat, Tumanbay, al doilea personaj din sultanat, cel mai popular dintre conducătorii Egiptului Ea gândea că mesajul unei femei circaziene va fi transmis fără zăbavă marelui mameluk Chiar în noaptea aceea, cineva mi-a bătut la ușă Tumanbay venise singur, lucru de necrezut în acel oraș unde nici celui mai mărunt comandant peste zece soldați nu-i trecea prin cap să se deplaseze fără o abundentă și zgomotoasă escortă Era un bărbat de vreo patruzeci de ani, înalt, elegant, cu piele albă, cu mustața alungită după moda circaziană, cu barba scurtă și îngrijt ajustată",
    "566": " De la primele cuvinte de bun venit, s-a întunecat la față Accentul meu îl neliniștise, comunitatea maghrebină din Cairo fiind cunoscută pentru simpatiile ei față de otomani M-am grăbit s-o chem pe Nur alături de mine S-a înfățișat cu chipul descoperit Tumanbay a recunoscut-o Soră de neam și văduvă a unui opozant față de Selim, ea nu putea decât să-i inspire deplină încredere Secretarul de stat se așeză așadar fără ceremonie pentru a-mi asculta spusele I-am repetat ce auzisem, fără să adaug nici o înfloritură, fără să omit nici un detaliu Când am tăcut, a început prin a-mi da asigurări: — Nu e vorba aici de o mărturie de care voi face caz Importantă este convingerea intimă a diriguitorilor A mea este gata formată, iar după cele auzite, am să mă bat cu și mai multă energie pentru ca sultanul s-o împărtășească",
    "567": " Păru că stă să cugete Buzele lui schițară o strâmbătură Apoi spuse, ca și cum ar fi continuat o conversație lăuntrică: — Dar cu un sultan nimic nu e niciodată simplu Dacă am să stărui prea mult pe lângă el, are să-și spună că încerc să-l îndepărtez din Cairo și n-are să mai vrea să plece Încrederea lui mi-a dat curaj: — De ce n-ai pleca tu însuți cu armata? Nu ai cu treizeci de ani mai puțin decât el? — Dacă aș câștiga o victorie, s-ar teme de întoarcerea mea în fruntea trupelor Plimbându-și privirea jur-împrejur, secretarul de stat remarcă icoana și crucea coptă de pe perete Zâmbi, scărpinându-se fățiș în cap Avea motive bune să fie intrigat: un maghrebin, înveșmântat după moda egipteană, însurat cu o circaziană, văduva unui emir otoman, și care-și împodobea casa în felul unui creștin! Mă pregăteam să-i povestesc cum ajunsese casa în folosirea mea, dar m-a întrerupt: — Vederea acestor obiecte nu mă ofensează",
    "568": " E adevărat că sunt musulman prin voia lui Dumnezeu, dar m-am născut creștin și sunt și botezat, la fel ca sultanul, la fel ca toți mamelucii Acestea fiind zise, sări în picioare și își luă rămas-bun, mulțumindu-ne iarăși Așezată într-un ungher întunecos al încăperii, Nur nu luase parte la discuție Dar se arătă mulțumită: — Fie numai și pentru întâlnirea asta și tot nu regret că am bătut atâta drum până aici Evenimentele au părut să-i dea dreptate destul de repede Am aflat într-adevăr că sultanul se hotărâse în cele din urmă să plece I-am văzut batalionul ieșind din hipodrom, străbătând Piața Rumaila, trecând apoi prin Urcușul Boilor și strada Saliba, unde mă dusesem în ziua aceea ca să văd spectacolul Când sultanul înaintă sub ovații, la câțiva pași de mine, am remarcat că, în vârful parasolului care-l ferea de soare, pasărea din aur ajurat, însemnul mamelucilor, fusese înlocuită cu o semilună din aur; se șoptea în jurul meu că schimbarea fusese poruncită în urma unei scrisori primite de la otoman, care punea la îndoială zelul religios al lui Kansoh",
    "569": " În fruntea interminabilului alai al sultanului înaintau cincisprezece șiruri de cămile împodobite cu ciucuri împletiți cu fir de aur și alte cincisprezece împodobite cu ciucuri din catifea pestriță; apoi venea cavaleria, marșul ei fiind deschis de o sută de bidivii acoperiți cu valtrapuri din oțel încrustat cu aur Mai departe se puteau vedea litierele așezate pe catâri acoperiți cu învelitori din mătase galbenă, pentru transportul familiei regale În ajun, Tumanbay fusese numit locotenent general al Egiptului, învestit cu puteri depline; dar umbla zvonul că sultanul luase cu el tot aurul din vistierie, mai multe milioane de dinari, cât și obiectele de preț din prăvăliile regale Îi cerusem lui Nur să mă însoțească pentru a asista la evenimentul pentru care trăsese sforile Mă rugase să plec singur, spunând că nu se simțea în formă Am crezut că voia să evite să se arate prea mult în public; curând, însă, am descoperit că era însărcinată",
    "570": " Nu îndrăzneam să mă bucur prea tare, căci dacă, mergând pe treizeci de ani, doream cu ardoare un fiu din sângele meu, nu ignoram faptul că starea lui Nur îmi interzicea de acum s-o mai părăsesc, și chiar să plec cu ea din Cairo, ceea ce îmi poruncea înțelepciunea să fac Au trecut trei luni, în cursul cărora ne veneau regulat știri despre înaintarea suveranului: Gaza, Tiberiada, apoi Damasc, unde a fost semnalat un incident Administratorul Monetăriei, un evreu pe nume Sadaka, azvârlise, potrivit datinei, monezi noi din argint la picioarele sultanului, la intrarea triumfală a acestuia în oraș Gărzile lui Kansoh se năpustiseră atunci să adune monezile, astfel că suveranul, foarte înghesuit, fusese cât pe-aci să cadă de pe cal S-a aflat că, după Damasc, suveranul se dusese la Hama și la Alep Apoi nu s-a mai auzit nimic Vreme de mai bine de trei săptămâni",
    "571": " S-a lăsat o tăcere care, la început, n-a fost tulburată de nici cel mai mic zvon Abia sâmbătă, a șaisprezecea zi a lunii șaaban, 14 septembrie 1517, un sol a sosit la fortăreață, gâfâind și plin pe praf: se dăduse o bătălie la Marj Dabek, nu departe de Alep Sultanul participase, purtând pe cap o mică tocă, înveșmântat în mantie albă, cu baltagul pe umăr, înconjurat de calif, de cadii și de cei patruzeci de purtători ai Coranului La început, oastea Egiptului fusese triumfătoare, capturând de la dușman șapte steaguri și mai multe piese mari de artilerie montate pe care Dar sultanul fusese trădat, îndeosebi de Khairbak, cârmuitorul din Alep, care era în înțelegere cu otomanii În timp ce comanda aripa stângă, acesta pur și simplu o ștersese, ceea ce descurajase pe dată întreaga oaste Și, văzând cele ce se petreceau, pe Kansoh îl lovise damblaua",
    "572": " Căzând de pe cal, murise pe loc În zăpăceala de atunci, cadavrul lui nici măcar nu mai fusese găsit Locuitorii orașului Cairo erau îngroziți, cu atât mai mult cu cât alte zvonuri veniră să le înlocuiască pe primele, privitoare la înaintarea otomanilor, care urmau în sens invers drumul oastei egiptene: astfel, Alep căzuse în mâinile lor, apoi și Hama La Khan el-Khalili, au fost jefuite câteva prăvălii ce aparțineau unor turci din Asia Mică și unor maghrebini, însă ordinea a fost energic restabilită de către Tumanbay care, pentru a mai îndulci efectele acelor știri dezastruoase, a vestit suprimarea tuturor taxelor și a redus prețul produselor de primă necesitate Deși scretarul de stat ținea situația sub control, a mai așteptat o lună înainte de a se proclama sultan În ziua aceea, Damascul căzuse, la rândul lui, în mâinile lui Selim; Gaza avea să-i urmeze curând",
    "573": " Rămas fără oameni, Tumanbay a dat poruncă să fie alcătuite miliții populare în vederea apărării capitalei; a golit închisorile și a anunțat că toate fărădelegile, chiar și omorurile, le erau iertate celor care se angajau în aceste miliții Când, în ultimele zile ale anului, armata otomană s-a apropiat de Cairo, sultanul mameluk și-a adunat trupele în tabăra de la Raidanieh, în partea de răsărit a orașului; a mai adăugat și câțiva elefanți, precum și niște tunuri recent fabricate; totodată, a pus să se sape un șanț lung și adânc, în speranța susținerii unui lung asediu Nu acesta era însă planul otomanului După ce lăsase oastei sale două zile de odihnă pentru lunga traversare a Sinaiului, Selim a poruncit un asalt general, cu o asemenea cantitate de tunuri și un avantaj numeric atât de zdrobitor, încât oastea egipteană a fost risipită în numai câteva ceasuri Și astfel, în chiar ultima zi a anului, Marele Turc și-a făcut intrarea solemnă în Cairo, precedat de heralzi care făgăduiau locuitorilor că le va fi cruțată viața, chemându-i să se întoarcă încă de a doua zi la ocupațiile lor",
    "574": " Era într-o zi de vineri, iar califul, luat prizonier în Siria și adus în alaiul învingătorului, a pus să fie rostită în ziua aceea predica, în toate moscheile capitalei, în numele „sultanului, fiu de sultan, suveran peste cele două continente și peste cele două mări, nimicitor al celor două armate, stăpân peste cele două Irakuri, slujitorul lăcașelor sfinte, regele victorios Selim șah“ Nur avea ochii injectați Era atât de afectată de triumful Marelui Turc, încât m-am temut pentru viața copilului pe care-l purta Cum mai avea doar câteva zile până să nască, am fost nevoit s-o pun să jure că va rămâne nemișcată în pat Eu însumi mă consolam cu făgăduiala că aveam să părăsesc această țară de îndată ce Nur se va fi refăcut Pe strada mea, toți oamenii de vază își dosiseră în cavourile de familie obiectele de preț și așternuturile, de teama prădăciunilor",
    "575": " În ziua aceea, totuși, slujitorul meu înarmat se înfățișă cu măgarul în fața porții, ca de obicei, ca să mă ducă în oraș Băiatul îmi povesti hlizindu-se că, venind spre mine, se poticnise de capul tăiat al unui ofițer mameluk Cum eu nu râdeam deloc, și-a îngăduit să spună că luam lucrurile prea în serios Ceea ce m-a făcut să-i ard un dos de palmă — Așa deci, am mârâit eu pe un ton părintesc, orașul ți-a fost ocupat, țara ți-e cotropită, cei de la cârma țării sunt toți măcelăriți sau au fugit, le-au luat locul alții, care vin de la capătul pământului, și tu îmi reproșezi că iau lucrurile în serios? În chip de răspuns, dădu din umeri și rosti aceste vorbe de seculară resemnare: — Oricine o ia pe mama devine tatăl meu vitreg Apoi s-a pus pe râs Exista totuși cineva, un bărbat care nu se resemnase nicicum",
    "576": " Acesta era Tumanbay El se pregătea să scrie paginile cele mai eroice din istoria orașului Cairo \n\nANUL LUI TUMANBAY 923 de la hegira (24 ianuarie 1517 12 ianuarie 1518) \nStăpân peste Cairo, Marele Turc se fudulea, ca și cum ar fi ținut să-și aștearnă umbra de neșters peste fiecare loc sacru, peste fiecare cartier, fiecare poartă, peste orice privire înspăimântată Înaintea lui, pristavii nu mai conteneau să vestească populației că nu mai avea a se teme de nimic, nici în ce privește viața, nici în ce privește avutul, când de fapt, tot atunci, măcelurile și jafurile se țineau lanț, uneori la doar câțiva pași de alaiul sultanului Circazienii erau primele victime Mameluci sau urmași ai acestora, erau necontenit urmăriți Când un înalt dregător al fostului regim era prins, era cocoțat pe un măgar, cu fața întoarsă spre coada animalului, i se punea pe cap un turban albastru, iar în jurul gâtului îi erau legați clopoței",
    "577": " Astfel împopoțonat, era plimbat pe străzi, după care i se tăia capul Capul era apoi înfipt într-o prăjină, iar trupul era dat la câini În fiecare tabără a oastei otomane, sute de asemenea prăjini erau înfipte în pământ, unele lângă altele, macabre păduri prin care lui Selim îi plăcea să se preumble Bineînțeles, circazienii, care se lăsaseră o clipă duși de nas de făgăduielile otomane, se descotorosiră curând de bonetele tradiționale, fesuri sau turbane ușoare, arborând turbane mari pentru a se topi mai lesne în gloată Drept urmare, soldații otomani începură să-i înhațe pe toți trecătorii fără osebire, acuzându-i că sunt circazieni deghizați și pretinzându-le să plătească o răscumpărare spre a fi lăsați să plece Când străzile erau goale, militarii spărgeau ușile caselor și, pretextând că-i caută pe mamelucii fugari, se dedau la jafuri și violuri În cea de-a patra zi din acel an, sultanul Selim se afla în cartierul Bulak, unde oastea lui își așezase tabăra cea mai mare",
    "578": " Asistase la executarea câtorva ofițeri, apoi poruncise ca sutele de cadavre decapitate care umpleau tabăra să fie imediat azvârlite în Nil Trecuse apoi la hamam spre a se purifica înainte de a merge la rugăciunea de seară într-o moschee din apropierea debarcaderului După ce se lăsase noaptea, se întorsese în tabără și-i chemase pe câțiva dintre aghiotanții săi Adunarea abia începuse când s-a produs un tumult neobișnuit: sute de cămile purtând încărcături de câlți aprinși, dădeau năvală spre pozițiile otomane, incendiind astfel corturile Era deja noapte și, profitând de haosul creat, mii de oameni înarmați încercuiră tabăra În fruntea lor era Tumanbay Trupele lui cuprindeau soldați, firește, dar mai ales oameni de rând, mateloți, sacagii, foști condamnați care se alăturaseră milițiilor populare Unii erau înarmați cu pumnale, alții nu aveau decât niște praștii, sau chiar ciomege Cu toate astea, ajutați de întuneric și de năuceala creată, au semănat moartea în rândurile otomanilor",
    "579": " În toiul bătăliei, însuși Selim s-a pomenit încercuit și doar înverșunarea gărzilor lui i-a îngăduit să scape Tabăra era acum în mâinile lui Tumanbay care, fără a pierde nici o clipă, le porunci partizanilor lui să pornească în urmărirea trupelor de ocupație prin toate cartierele din Cairo și să nu ia prizonieri Stradă după stradă, capitala a fost recucerită Circazienii îi hăituiau pe soldații otomani, cu ajutorul activ al populației Victimele, devenite călăi, se dovedeau nemiloase Am văzut eu însumi, nu departe de casa mea, torturarea unui grup de șapte turci care se refugiaseră într-o moschee Urmăriți de vreo douăzeci de cairoți, se refugiaseră în vârful minaretului și începuseră să tragă cu flinta asupra mulțimii Dar au fost prinși, li s-a tăiat beregata și, plini de sânge, au fost azvârliți din înaltul clădirii Bătălia începuse marți seara Joi, Tumanbay a venit să se instaleze în moscheea Șeikhu de pe strada Saliba, unde și-a stabilit cartierul general",
    "580": " Părea atât de stăpân peste oraș, încât a doua zi a fost rostită din nou predica în numele său din amvonul moscheilor Situația lui nu era însă mai puțin precară Odată risipită năuceala iscată de primul atac, otomanii își veniseră în fire Recuceriseră Bulakul, se strecuraseră în vechiul Cairo până în preajma casei mele și, la rândul lor, recuperau pas cu pas terenul pierdut Tumanbay controla mai ales cartierele populare din centru, la care stăvilise accesul prin săparea în grabă a unor șanțuri sau prin înălțarea de baricade Dintre toate zilele create de Dumnezeu, vinerea aceea și nu alta a fost cea aleasă de Nur pentru a simți durerile facerii Am fost nevoit să ies târâș, să mă strecor prin grădină pentru a chema o moașă din vecini, care n-a fost de acord să se deplaseze decât după un ceas de implorări și plătită cu bani grei: doi dinari dacă e fată, patru dacă e băiat",
    "581": " Când a văzut fragila brazdă trandafirie dintre coapsele dolofane ale pruncului, mi-a strigat foarte înciudată: — Doi dinari! La care i-am răspuns: — Dacă totul se termină cu bine, o să capeți totuși patru! Copleșită de atâta mărinimie, a făgăduit să se întoarcă peste câteva zile pentru excizie, pe care avea s-o facă pe gratis I-am spus că nu era nevoie, explicându-i că în țara mea nu exista obiceiul ăsta, lucru de care s-a arătat surprinsă și contrariată Fiica mea mi s-a părut la fel de frumoasă ca maică-sa, și la fel de albă I-am dat numele de Hayat, Viață, neavând pentru ea, ca de altfel pentru toată familia mea, dorință mai scumpă decât de a o vedea ieșind nevătămată din dezmățul ucigaș din Cairo, în care se înfruntau două imperii, unul îmbătat de triumf, celălalt încăpățânându-se să nu moară Pe străzi, bătălia continua Otomanii, redeveniți stăpâni peste majoritatea cartierelor de la periferie, încercau să ajungă în centrul orașului, dar înaintau încet și cu foarte multe pierderi",
    "582": " Cu toate astea, soarta luptei nemailăsând loc de îndoială, nenumărați soldați și oameni din miliții dezertară treptat din tabăra lui Tumanbay, în vreme ce, în fruntea unei mâini de fideli, sultanul mameluk încă se mai bătea și avea s-o facă o zi încheiată În noaptea de sâmbătă, el se hotărî să părăsească orașul, fără să piardă nimic din determinarea de a lupta Le spuse că se va întoarce curând cu forțe sporite, pentru a-i da la o parte pe cotropitori Cum aș putea descrie ce au făcut otomanii când au putut pătrunde iarăși în cartierele din Cairo? Pentru ei, nu se mai punea problema, ca la prima lor victorie, să scoată din luptă trupele circaziene care le ținuseră piept; de acum trebuia pedepsită toată populația orașului Cairo Soldații Marelui Turc se răspândiră așadar pe străzi, având poruncă să ucidă tot ce mișcă Nimeni nu putea părăsi orașul blestemat, deoarece toate străzile erau izolate; nimeni nu-și putea înjgheba un refugiu, deoarece până și cimitirele și moscheile fuseseră transformate în câmpuri de luptă",
    "583": " Oamenii erau siliți să stea pitulați în case, așteptând să treacă uraganul Se pare că au fost în ziua aceea, din zori și până în ultimul pătrar al nopții, mai mult de opt mii de morți Străzile erau acoperite de cadavre de bărbați, femei, copii, de cai și de măgari, amestecate într-un nesfârșit cortegiu însângerat A doua zi, Selim a pus să fie înălțate deasupra taberei sale două stindarde, unul alb, celălalt roșu, făcând astfel cunoscut oamenilor săi că răzbunarea era de acum împlinită și că măcelul trebuia să înceteze Era și timpul, căci, dacă represaliile s-ar mai fi prelungit câteva zile cu aceeași furie, Marele Turc n-ar mai fi cucerit în țara asta decât un imens câmp de cadavre De-a lungul acelor zile însângerate, Nur se rugase necontenit pentru victoria lui Tumanbay Propriile mele sentimente nu erau prea diferite Faptul că-l primisem cândva, într-o seară, pe sultanul mameluk sub acoperișul meu mă făcea și mai sensibil la vitejia lui",
    "584": " Și apoi, mai era și Bayazid Mai devreme sau mai târziu, o bănuială, un denunț, o flecăreală l-ar putea da pe mâna otomanilor, împreună cu întreaga sa familie Pentru siguranța copilului proscris, pentru siguranța noastră, trebuia ca Tumanbay să câștige victoria Când, în cursul zilei de duminică, mi-am dat seama că el pierduse definitiv partida, am izbucnit împotriva lui din pricina dezamăgirii, a fricii și a furiei înăbușite, declarând că n-ar fi trebuit niciodată să se lanseze într-o încercare atât de riscantă, să târască populația pe urmele lui și să atragă asupra ei mânia lui Selim Deși era încă foarte slăbită, Nur s-a ridicat dintr-un salt, de parcă s-ar fi trezit dintr-un vis urât Pe chipul ei livid nu se vedeau decât ochii, care priveau în gol — Amintește-ți de piramide! Câți oameni au murit pentru a le construi, oameni care și-ar fi putut petrece ani buni de viață cultivând pământul, mâncând, împerechindu-se! Apoi ar fi murit de ciumă, fără să lase vreo urmă",
    "585": " Din voința Faraonului, au înălțat un monument a cărui siluetă va face să dureze veșnic amintirea muncii lor, a suferințelor lor, a năzuințelor celor mai nobile Tumanbay n-a făcut altceva Patru zile de curaj, patru zile de demnitate, de sfidare, nu fac oare mai mult decât patru veacuri de supunere, de resemnare, de meschinărie? Tumanbay a oferit orașului Cairo și poporului său cel mai frumos dar cu putință: un foc sacru ce va lumina și va încălzi lunga noapte care începe Vorbele lui Nur nu mă convingeau decât pe jumătate, dar n-am încercat s-o contrazic M-am mulțumit s-o strâng ușor în brațe, ca s-o fac să se culce la loc Vorbea precum neamul ei; eu însă n-aveam altă ambiție decât să trăiesc alături de ai mei, să plec de acolo spre a povesti într-o bună zi, pe hârtie fină, căderea orașului Cairo, a imperiului său, a ultimului său erou",
    "586": " \n* * * \nNu puteam părăsi orașul mai devreme de câteva săptămâni, cât era necesar ca Nur să aibă putere să înfrunte drumul Între timp, viața la Cairo se făcea tot mai grea Mărfurile alimentare erau tot mai rare Brânzeturile, untul și fructele erau de negăsit, prețul cerealelor creștea Se spunea că Tumanbay hotărâse să înfometeze garnizoana otomană, împiedicând aprovizionarea orașului dinspre provinciile pe care încă le avea sub control; pe deasupra, se înțelesese cu triburile de nomazi arabi, care nu se supuseseră niciodată vreunei puteri egiptene, ca să vină să devasteze împrejurimile capitalei Se mai spunea de asemenea că Tumanbay adusese din Alexandria material de război, săgeți, arcuri și praf de pușcă, și că adunase trupe proaspete, pregătindu-se să se lanseze într-o nouă ofensivă În realitate, înfruntările se înmulțeau, îndeosebi spre Ghizeh, făcând de nefolosit drumul spre piramide pe care trebuia s-o pornim pentru a-l lua pe Bayazid",
    "587": " Trebuia oare să încercăm totuși să fugim, cu riscul de a fi opriți din drum de o patrulă otomană, de dezertori mameluci sau de vreo bandă de jefuitori? Șovăiam s-o fac până în clipa când am aflat că sultanul Selim luase hotărârea de a surghiuni la Constantinopol câteva mii de locuitori S-a vorbit la început de calif, de dregătorii mameluci și de familiile lor Dar lista se lungea mereu: zidari, dulgheri, cioplitori în marmură, pavatori, fierari, meșteșugari de toate felurile Am aflat curând că funcționarii otomani se ocupau cu întocmirea de liste nominale ale tuturor maghrebinilor și ale tuturor evreilor din oraș în vederea trimiterii în surghiun Hotărârea mea era luată Făgăduindu-mi să plec peste trei zile, dădeam o ultimă raită prin oraș pentru a pune în ordine câteva treburi, când un zvon mi-a ajuns la urechi: Tumanbay ar fi fost, pare-se, capturat, trădat fiind de șeful unui trib beduin",
    "588": " Spre amiază, răsunară strigăte care se confundau cu chemarea la rugăciune Un nume a fost rostit lângă mine, Bab Zuwaila Într-adevăr, mii de orășeni se grăbeau în direcția acestei porți, bărbați și femei, tineri și bătrâni M-am luat după ei O întreagă mulțime se afla acolo, crescând neîncetat și cu atât mai impresionantă cu cât era aproape tăcută Deodată, ea s-a împărțit în două pentru a lăsa să treacă o coloană otomană care cuprindea cam o sută de călăreți și de două ori mai mulți pedeștri Cu spatele spre mulțime, ei alcătuiră trei cercuri concentrice, având în mijloc un bărbat călare Nu era ușor să-l recunoști în silueta aceea pe Tumanbay Cu capul gol și barba în dezordine, nu avea drept straie decât niște zdrențe din postav roșu prost ascunse de o mantie albă În picioare nu avea decât niște legături grosolane dintr-o pânză albastră",
    "589": " Un ofițer otoman îi ceru să coboare de pe cal și sultanul decăzut descălecă Îi dezlegară mâinile, dar doisprezece soldați făcure pe dată cerc în jurul lui, cu sabia scoasă Totuși, se vedea din atitudinea lui că n-avea de gând să fugă Cu mâinile libere, a salutat mulțimea, care l-a aclamat cu curaj Toate privirile, chiar și a lui, s-au întors atunci spre celebra poartă pe deasupra căreia un călău tocmai arunca o funie Tumanbay păru surprins, dar zâmbetul nu-i pieri de pe buze Doar privirea pierdu din vioiciune Strigă atunci mulțimii: — Spuneți Fatiha de trei ori pentru mine! Mii de murmure se făcură auzite, ca un vuiet tot mai vibrant: — Lăudat fie Domnul, stăpânul universului, cel Iertător, cel Milostiv, stăpânul zilei Judecății Ultimul Amân a fost un strigăt prelung, furios, răzvrătit Apoi nimic, doar tăcerea",
    "590": " Otomanii păreau și ei tulburați, astfel că Tumanbay a fost cel care i-a scuturat: — Călăule, fă-ți treaba! Funia a fost înnodată în jurul gâtului condamnatului S-a tras de celălalt capăt Sultanul a fost înălțat la câteva palme, apoi a căzut la pământ Se rupsese funia A fost iarăși înnodată, iarăși trasă de călău și de ajutoarele lui și iarăși s-a rupt Încordarea devenea de nesuportat Doar Tumanbay părea că se amuză, de parcă s-ar fi simțit deja altundeva, într-o lume în care curajul capătă o cu totul altă răsplată Călăul a legat funia pentru a treia oară De data asta nu s-a mai rupt Un vuiet s-a înălțat, alcătuit din plânsete, gemete, rugăciuni Ultimul împărat al Egiptului, omul cel mai curajos care cârmuise vreodată valea Nilului, își dăduse sufletul, atârnat în ștreangul de la poarta Zuwaila precum un vulgar hoț de cai",
    "591": " \n* * * \nToată noaptea, imaginea celui dat morții în chinuri a rămas înfiptă parcă în fața ochilor mei Dimineața însă, amărăciunea și nesomnul făcându-mă să prind curaj, o pornisem, nesimțitor la primejdii, pe drumul ce ducea la piramide Fără să-mi dau seama, alesesem cel mai bun moment spre a fugi: otomanii, liniștiți de acum în urma executării dușmanului lor, își slăbiseră vigilența, în vreme ce prietenii lui Tumanbay, doborâți de înfrângere, o luaseră razna care-ncotro Am fost nevoiți, firește, să ne oprim de cinci-șase ori ca să răspundem la câteva întrebări bănuitoare Dar n-am fost nici maltratați, nici prădați de straie, iar noaptea ne-a găsit culcați fără grijă în coliba Khadrei, locul iubirii noastre de la început Acolo s-au scurs luni de fericire simplă și nesperată Prea mic și prea sărac pentru a isca pizmă, satul dădacei trăia departe de războaie și de răsturnări",
    "592": " Însă existența asta pașnică și monotonă nu putea fi pentru mine decât cea a unei oaze umbroase între două etape lungi Zgomotele zărilor îndepărtate mă chemau Era scris că n-aveam să rămân surd la ispitele cu care mă ademeneau \n\nANUL RĂPIRII 924 de la hegira (13 ianuarie 1518 2 ianuarie 1519) \nDin lunga mea retragere la țară, presărată totuși cu meditații și preumblări tăcute, am ieșit lipsit de certitudini Perisabile erau toate orașele; feroce, toate împărățiile; insondabilă, Providența Singurele lucruri care mă consolau erau creșterea apelor Nilului, hora aștrilor și nașterea sezonieră a puilor de bivol Când a venit clipa plecării, mi-am întors privirile spre Mecca Se impunea să fac un pelerinaj o dată în viață Deoarece Nur se temea de călătoria cu doi copii în vârstă de un an și de patru ani, am rugat-o pe Khadra să ne însoțească, ceea ce a bucurat-o, jurându-se că nu aștepta altă simbrie decât privilegiul de a se stinge la Locurile sfinte",
    "593": " O corabie cu pânze ne-a cules de pe malul african al fluviului, la jumătate de zi depărtare de Ghizeh, spre miazăzi Aparținea unui bogat producător de ulei de susan, care-și ducea marfa spre Egiptul-de-Sus, poposind pentru o zi sau două în orice oraș cât de cât important Așa se face că am vizitat rând pe rând Bani Sueif, el-Minia, apoi Manfalut, unde ni s-a alăturat un om în vârstă Chiar în noaptea aceea, profitând de liniște și de somnul copiilor, începusem să scriu la lumina unei lumânări, când noul pasager m-a interpelat: — Hei! Tu de colo! Du-te de scoală un marinar! Văd în apă o bucată mare de lemn care ne va fi de folos mâine la bucătărie! N-am gustat nici tonul de ienicer, nici glasul răgușit, nici îndemnul făcut în toiul nopții Cu toate astea, din considerație pentru vârsta lui, i-am răspuns fără să fiu nepoliticos: — E miezul nopții, ar fi mai bine să nu trezim pe nimeni",
    "594": " Dar cu siguranță că aș putea să te ajut chiar eu Mi-am lăsat cu regret pana și am făcut câțiva pași spre omul acela Mi-a aruncat însă nervos: — N-am nevoie de nimeni O să izbutesc și singur! Stătea aplecat peste bord, ținând în mână o frânghie cu care încerca să agațe scândura plutitoare, când deodată o coadă lungă a țâșnit din apă, s-a înfășurat în jurul lui și l-a aruncat în Nil Am început să strig, smulgând brutal din somn pasagerii și oamenii din echipaj A fost coborâtă pânza pentru a opri corabia, care a fost ținută vreme de un ceas legată de o parâmă la mal, în timp ce niște marinari cutezători se aruncau în apă Dar a fost zadarnic Toți au afirmat același lucru, și anume că nefericitul fusese devorat de un crocodil În tot restul călătoriei, mi-au fost istorisite întâmplările cele mai ieșite din comun în legătură cu aceste șopârle gigantice care terorizează Egiptul-de-Sus",
    "595": " Se pare că pe vremea faraonilor, apoi a romanilor, și chiar și la începutul cuceririi musulmane, crocodilii făceau puține ravagii Dar, în veacul al treilea de la hegira, s-a produs un eveniment dintre cele mai ciudate: într-o grotă din apropiere de Manfalut, s-a găsit o statuie din plumb înfățișând pe unul dintre aceste animale, în mărime naturală, acoperită de inscripții faraonice Socotind că era vorba de un idol nelegiuit, cârmuitorul Egiptului din vremea aceea, un anume Ibn-Tulun, a poruncit să fie distrusă De la o zi la alta, crocodilii s-au dezlănțuit, atacând cu ură oamenii, semănând spaimă și moarte Abia atunci s-a înțeles că statuia fusese înălțată sub anumite conjuncții astrale, spre îmblânzirea acelor animale Din fericire, blestemul nu lovise decât Egiptul de Sus Mai jos de Cairo, crocodilii nu se hrăneau niciodată cu carne de om, probabil pentru că statuia care îi oprește n-a fost niciodată descoperită",
    "596": " După Manfalut, am trecut pe lângă Assyut, dar fără să ne oprim, căci fusese semnalată o nouă epidemie de ciumă Escala următoare a fost el-Munșiya, unde am făcut o vizită seniorului berber care cârmuia acolo A venit apoi la rând el-Khiam, un orășel a cărui populație este în întregime creștină, cu excepția unui șef de poliție Două zile mai târziu, ne aflam la Kina, un târg mare împrejmuit cu un zid de cărămizi nearse de care spânzurau trimfător trei sute de capete de crocodili De acolo am pornit-o pe drum de uscat spre a ne duce în portul el-Kussair, la Marea Roșie, având cu noi burdufuri pline cu apă, căci de la Nil până pe coastă nu dai nici măcar de un izvor Am avut nevoie de o săptămână încheiată spre a ajunge la Yanbuh, port în Arabia Deșertică, unde am acostat o dată cu apariția lunii noi din rabih-thani, când sezonul anual al pelerinajelor se apropia de sfârșit; șase zile mai târziu, eram la Djeddah",
    "597": " În portul acela ocolit de belșug, puține lucruri meritau să fie văzute Majoritatea locuințelor sunt căsuțe din lemn, în afară de două moschei vechi și de câteva hanuri Se cuvine să mai semnalăm o cupolă modestă unde se pretinde că Maica Noastră Eva, mama muritorilor, și-ar fi petrecut câteva nopți În anul acela, orașul era sub administrația provizorie a unui amiral otoman, care se descotorosise de fostul cârmuitor, fidel mamelucilor, aruncându-l de pe un vas într-o zonă unde mișunau rechinii Populația, în majoritate săracă, aștepta de la noua putere să-i pedepsească pe necredincioșii care perturbau traficul în Marea Roșie N-am rămas decât două zile la Djeddah, cât să luăm legătura cu o caravană care pleca spre Mecca La jumătatea drumului dintre cele două orașe, mi-am părăsit straiele ca să îmbrac ihram-ul penitenților, alcătuit din două fâșii lungi de pânză albă fără cusătură, una purtată în jurul taliei, cealaltă pe umeri",
    "598": " Buzele mele repetau neobosite strigătul pelerinilor: „Labbaika Allahumma! Labbaika Allahumma!“ „Iată-mă, Doamne!“ Ochii mei cătau în zare spre Mecca, dar n-am zărit orașul sfânt decât după o nouă zi de drum, și doar când am ajuns în fața zidurilor Orașul de baștină al Profetului, pacea și mântuirea fie cu El! este într-adevăr așezat pe fundul unei văi, înconjurat de munți care-l apără de priviri Am pătruns în oraș prin Bab-el-Omrah, cea mai frecventată dintre cele trei porți Străzile mi s-au părut foarte înguste, iar casele lipite unele de altele, dar mai bine clădite și mai bogate decât cele din Djeddah Suk-urile erau bine aprovizionate cu fructe proaspete, în pofida uscăciunii din jur Pe măsură ce înaintam, mă simțeam transportat într-o lume de vis: acest oraș, construit pe pământurile acelea neroditoare, părea că nu avusese nicicând o altă soartă în afară de reculegere; în centru, Nobila Moschee, locuința lui Avraam; iar în inima moscheii, Kaaba, impunătorul edificiu în jurul căruia doream să mă învârt până la sfârșeală și ale cărui colțuri poartă fiecare câte un nume: Colțul Irakului, Colțul Siriei, Colțul Yemenului, Colțul Negru, cel mai venerat, îndreptat spre răsărit",
    "599": " Acolo este încastrată Piatra Neagră Mi se spusese că, atingând-o, atingeam mâna dreaptă a Ziditorului De obicei, atâția oameni se înghesuie aici, încât e cu neputință s-o contempli mai multă vreme Dar marile valuri de pelerini trecuseră, așa că m-am putut apropia pe îndelete de Piatră, acoperind-o cu sărutări și cu lacrimi Când a trebuit să-i las locul lui Nur, care venea după mine la distanță, m-am dus să beau, sub o boltă din preajma Kaabei, apa binecuvântată de la Zam-Zam Apoi, băgând de seamă că ușa Kaabei tocmai fusese deschisă de către vreun oaspete de soi, m-am grăbit să intru, cât să rostesc o rugăciune Era podită cu lespezi din marmură albă cu vinișoare roșii și albastre, iar pereții erau acoperiți, pe toată lungimea lor, cu draperii din mătase neagră A doua zi, m-am întors în aceleași locuri și am repetat cu fervoare aceleași ritualuri, așezându-mă apoi, pentru câteva ceasuri bune, cu spatele rezemat de incinta moscheii, nesimțitor față de cele ce mă înconjurau",
    "600": " Nu încercam să meditez Mintea mea era pur și simplu deschisă, gândind la Dumnezeu, așa cum o floare se deschide spre roua dimineții, și mă simțeam atât de bine încât orice vorbă, orice gest, orice privire deveneau zadarnice Cu mare părere de rău mă ridicam la sfârșitul fiecărei zile, cu mare bucurie mă întorceam acolo a doua zi Adesea, în timp ce stăteam adâncit în gânduri, îmi aminteam versete, mai cu seamă pe cele din surata juncii, care evocă îndelung Kaaba „Am așezat Locuința Sfântă pentru ca ea să fie refugiul și adăpostul oamenilor, și am spus: luați popasul lui Avraam ca loc de rugăciune“ Buzele mele murmurau cuvintele Celui-de-Sus, ca pe vremea Marii Recitări, fără să mă bâlbâi și fără să schimb nimic „Spuneți: Credem în Dumnezeu și în ceea ce ne-a fost trimis din Cer nouă, în Avraam și în Ismael, în Isaac, în Iacov, în cele douăsprezece triburi, în Cărțile dăruite profeților de către Domnul; nu facem deosebire între ele și suntem musulmani, supuși voii lui Dumnezeu",
    "601": "“ * * * \nAm părăsit Mecca după o lună, care s-a scurs mai repede decât o noapte de dragoste Ochii îmi erau încă plini de tăcere, iar Nur îndepărta de mine vacarmul copiilor O luasem către miazănoapte, ca să vizităm la Medina mormântul Trimisului lui Dumnezeu, înainte de a ajunge la Tabuk, Akaba, apoi Gaza, unde un neguțător din Sousa s-a oferit să ne ia pe corabia sa, o caravelă legată la mal într-un golf din partea de vest a orașului Îl întâlnisem pe acest om în cursul ultimei etape a călătoriei și călăream adesea alături Se numea Abbad Era de vârsta mea, de înălțimea mea, avea același gust ca și mine pentru negoț și drumeții, dar, dacă eu îmi arătam neliniștile, el își arăta doar rotunjimile E adevărat că citise puține cărți, păstrând intacte anumite lucruri neștiute, din a căror necunoaștere eu ieșisem prea devreme",
    "602": " Ne aflam deja în larg când Nur mă întrebă pentru prima oară: — Unde mergem? Răspunsul ar fi trebuit să fie evident, și pentru ea, și pentru mine N-aveam o casă la Tunis, unde mă așteptau mama și fiica mea mai mare? Cu toate astea, am rămas tăcut, arborând un zâmbet enigmatic Circaziana mea a stăruit: — Ce i-ai spus prietenului tău? — Corabia lui va străbate toată Mediterana înainte de a coborî, după Tanger, de-a lungul coastei atlantice O să debarcăm unde o să avem chef În loc să-și dezvăluie îngrijorarea, Nur își luă un ton cântător: — Nici în Egipt, nici în Siria, nici în Candia Am continuat, amuzat de joc: — Nici în regatul Fès, nici la Sousa — Nici la Brussa, nici la Constantinopol — Nici la Alger — Nici în Circazia",
    "603": " — Nici în Andaluzia Am izbucnit amândoi într-un lung și afectat hohot de râs, pândindu-ne cu coada ochiului pentru a vedea care va ceda primul nemărturisitelor nostalgii de pribeag A trebuit să aștept încă zece zile înainte de a vedea acele lacrimi, murdare din pricina prafului din port, care trădau spaimele lui Nur Făcuserăm escală la Alexandria pentru a ne reînnoi proviziile și, când ne pregăteam de plecare, un ofițer din garnizoana otomană urcă la bord pentru o ultimă inspecție, ceea ce nu avea în sine nimic neobișnuit Omul nu manifesta, desigur, decât bănuielile impuse de funcție, însă avea un fel de a cerceta chipurile care îi dădea fiecăruia impresia că era vinovat, că era fugar și că fusese recunoscut Deodată, fiul lui Nur se desprinse de Khadra, care-l ținea lângă, și fugi drept spre militar — Bayazid! strigă dădaca",
    "604": " Auzind numele ăsta, otomanul se aplecă spre copil, îl ridică la înălțimea lui ținându-l cu brațul întins, și începu să-l învârtă, examinându-i stăruitor părul, mâinile, gâtul — Cum te cheamă? întrebă el — Bazid — Al cui ești? Nefericito, ți-am spus doar, strigam în sinea mea! De două ori o surprinsesem pe Nur spunându-i fiului ei că este Bayazid, fiul lui Aladin otomanul, și o certasem zdravăn, explicându-i că la vârsta lui putea să se dea de gol Fără să-mi spună că n-am dreptate, ea replicase că trebuia ca băiatul să știe cine este și să fie pregătit să-și asume soarta, că se temea că ea va dispărea într-o zi fără să-i fi transmis taina În clipa aceea, Nur tremura și transpira, iar eu, alături de ea, așijderea — Fiul lui Aladin, răspunse Bayazid În același timp, arăta cu un deget nesigur spre locul unde eram eu așezat",
    "605": " M-am ridicat la gestul lui și am înaintat spre ofițer cu un zâmbet larg și cu mâna întinsă: — Mă numesc Aladin Hassan Ibn-al-Wazzan, neguțător din Fès și de baștină din Granada, facă Domnul să fie iarăși a noastră prin paloșul otomanilor! Foarte intimidat, Bayazid s-a aruncat peste mine și și-a ascuns obrazul îndesându-l umărul meu Ofițerul i-a dat pace, spunându-mi: — Frumos copil! Are același nume ca fiul meu cel mare! Nu l-am mai văzut de șapte luni Mustața îi tremură Privirea lui nu mai avea nimic înspăimântător S-a întors și a pornit-o spre pasarelă, făcându-i semn lui Abbad că poate pleca De îndată ce am ajuns la jumătate de milă depărtare de chei, Nur s-a întors în cabină ca să verse toate lacrimile pe care și le ținuse până atunci \n* * * \nDe cea de-a doua spaimă, Nur a avut parte la Djerba, o lună mai târziu",
    "606": " Însă, de data asta, n-am văzut-o plângând Ne opriserăm pentru popasul de noapte și, nu fără neplăcere, părăsisem pentru o vreme scândurile mișcătoare ca să merg cu Abbad pe uscat În plus, eram curios să cunosc un pic insula aceea a cărei viață plăcută îmi fusese mult lăudată Ea a aparținut mult timp regilor din Tunis, însă locuitorii au hotărât, la sfârșitul veacului trecut, să-și proclame independența și să distrugă podul care-i lega de continent Aveau din ce să trăiască, exportând ulei, lână și stafide, dar curând a izbucnit un război civil între diversele clanuri, crimele ținându-se lanț și însângerând toată insula Treptat, orice urmă de autoritate s-a risipit Lucrul ăsta nu-l împiedica totuși pe Abbad să facă escală acolo cât mai des cu putință — Haosul se potrivește atât de bine cu bucuria de a trăi! observa el Cunoștea o foarte plăcută cârciumă pentru marinari",
    "607": " — Se servesc aici cei mai mari pești prinși în zona coastei și cele mai bune vinuri N-aveam nicidecum de gând să mă îndop, și încă și mai puțin să mă îmbăt la întoarcerea dintr-un pelerinaj Dar, după niște săptămâni petrecute pe mare, un mic chef era binevenit Abia intraserăm – încă mai căutam din ochi un colț de masă unde să ne așezăm – când un crâmpei de frază m-a făcut să tresar Am ciulit urechea Un marinar povestea că văzuse expus într-o piață publică din Oran capul tăiat al lui Aruj Barbă Roșie, ucis de castilieni, care-și plimbau macabrul trofeu din port în port După ce ne-am instalat, am început să-i povestesc lui Abbad amintirile mele despre corsar, vizita pe care o făcusem în tabăra lui, solia pe care o îndeplinisem în numele lui la Constantinopol Deodată, însoțitorul meu îmi făcu semn să cobor vocea",
    "608": " — În spatele tău, îmi șopti el, sunt doi marinari sicilieni, unul tânăr și celălalt bătrân, care stau să te asculte cam cu prea mare interes Am întors capul pe furiș Înfățișarea vecinilor mei nu era deloc menită să mă liniștească Am schimbat atunci subiectul și am fost ușurați văzându-i că pleacă Un ceas mai târziu, am ieșit la rândul nostru, veseli și sătui, mulțumiți să mergem de-a lungul plajei, pe nisipul ud, scăldați în lumina unei luni strălucitoare Tocmai trecuserăm de câteva colibe de pescari când, dintr-odată, niște umbre suspecte se întinseră în fața noastră Cât ai clipi, ne-am pomenit înconjurați de vreo zece bărbați înarmați cu săbii și pumnale, printre care i-am recunoscut imediat pe cei doi vecini de la masă Unul dintre ei scuipă câteva exclamații într-o arabă stâlcită; am priceput totuși că nu trebuia nici să vorbim, nici să ne mișcăm dacă nu voiam să fim străpunși pe loc",
    "609": " În clipa următoare, eram azvârliți pe jos Ultima imagine pe care o mai țin minte este aceea a pumnului care s-a abătut, în fața ochilor mei, peste ceafa lui Abbad Apoi am căzut într-o lungă beznă chinuită, sufocantă, distrugătoare Aș fi putut oare ghici că începea în felul ăsta cea mai extraordinară dintre călătoriile mele? \n\nIV \nCARTEA DE LA ROMA \nNu mai vedeam nici uscat, nici mare, nici soare, nici capătul călătoriei Limba îmi era sălcie, capul, doar greață, cețuri și dureri Cala unde fusesem zvârlit mirosea a șobolan mort, a scânduri putrede, a trupuri de captivi care o umpluseră înaintea mea Așadar, eram rob, fiule, iar sângele meu se simțea rușinat Eu, ai cărui strămoși pășiseră în chip de cuceritori pe pământul Europei, urma să fiu vândut vreunui prinț, vreunui negustor bogat din Palermo sau din Neapole, din Raguzza sau, și mai rău, vreunui castilian care avea să mă facă să beau în fiece clipă întreaga umilință a Granadei",
    "610": " Lângă mine, împovărat de aceleași lanțuri, de aceleași ghiulele, Abbad din Sousa stătea culcat de-a dreptul în colb, precum cea de pe urmă dintre slugi L-am privit îndelung, ca pe o oglindă a propriei mele decăderi Nu mai departe decât ieri, bubuia mândru pe puntea caravelei sale, împărțind râsete și lovituri cu piciorul, și marea întreagă părea că nu-i ajunge, iar hula părea că nu e destul de dezlănțuită pentru el Am oftat zgomotos Tovarășul meu de nenoroc, pe care-l credeam adormit, mi-o întoarse, fără măcar să-și deschidă ochii: — Alhamdulillah! Alhamdulillah! Să-I mulțumim Domnului pentru binefacerile Lui! Nu mi se părea că e momentul potrivit pentru o blasfemie Așa că m-am mulțumit să spun: — Să-I mulțumim în orice clipă Dar de ce ai vrea să-I mulțumești taman în împrejurarea asta? — Că m-a scutit să trag la vâsle ca nenorociții ăia de ocnași a căror suflare plină de gemete se aude până aici",
    "611": " Îi mai mulțumesc și pentru că m-a lăsat în viață și în bună tovărășie Oare nu-s astea trei motive evidente ca să spun Alhamdulillah? S-a ridicat — Nu-I cer niciodată lui Dumnezeu să mă ferească de nenorociri; doar să mă ferească de disperare Ai încredere: când Cel-de-Sus îți dă drumul cu o mână, te prinde cu cealaltă Abbad grăia adevărat, fiule, mai adevărat decât credea Nu lăsasem oare la Mecca mâna dreaptă a lui Dumnezeu? La Roma aveam să trăiesc în căușul mâinii Sale stângi! \n\nANUL PETRECUT LA SANT’ANGELO 925 de la hegira (3 ianuarie 1519 22 decembrie 1519) \nRăpitorul meu avea renume și spaime cucernice Pietro Bovadiglia, venerabil pirat sicilian, trecut deja de șaizeci de ani, de mai multe ori ucigaș și temându-se că va ajunge poate să-și dea duhul în calitate de bandit, simțise nevoia să-și răscumpere crimele printr-o ofrandă adusă lui Dumnezeu",
    "612": " Sau mai degrabă printr-un dar făcut reprezetantului Său pe acel țărm al Mediteranei: Leon al X-lea, suveran și pontif al Romei, șef peste întreaga creștinătate Cadoul pentru papă eram eu, înfățișat cu pompă duminică 14 februarie, de sărbătoarea Sfântului Valentin Fusesem înștiințat în ajun și, până în zori, stătusem rezemat de zidul celulei mele, nefiind în stare să dorm, ciulind urechea la zgomotele obișnuite ale orașului, la râsul unui paznic, la căderea unui obiect în Tibru, la plânsetul unui nou-născut, zgomote excesive în liniștea beznei Sufeream ades de lipsă de somn de la sosirea mea la Roma și, până la urmă, ghicisem ce anume făcea ca orele să fie atât de apăsătoare: mai mult decât lipsa de libertate, mai mult decât absența unei femei, simțeam absența muezinului Niciodată până atunci nu mai trăisem astfel, o săptămână după alta, într-un oraș în care nu se înalță chemarea la rugăciune, marcând timpul, umplând spațiul, liniștind oameni și ziduri",
    "613": " Trecuse o lună de când fusesem închis la castel După neplăcuta traversare și nenumărate popasuri, fusesem debarcat, fără Abbad, pe un chei din Neapole, cel mai populat oraș italian Apoi dus singur la Roma pe uscat N-aveam să-mi revăd tovarășul decât trei ani mai târziu, în niște împrejurări ciudate Eram tot în lanțuri, dar, spre marea mea surpriză, Bovadiglia a socotit că e cazul să-și ceară scuze: — Suntem pe teritoriu spaniol Dacă soldații ar vedea un maur fără lanțuri, i-ar căuta pricină Tonul respectuos m-a lăsat să trag nădejde că voi fi de acum înainte tratat mai puțin aspru Impresia asta s-a confirmat încă de la sosirea la castelul Sant’Angelo, impunătoare fortăreață cilindrică în care fusesem condus pe o scară în formă de melc Am fost instalat într-o încăpere mică, mobilată doar cu un pat, un scaun și un cufăr din lemn, ca și cum ar fi fost vorba mai curând de un modest han decât de o temniță, dacă nu mai punem la socoteală ușa grea, încuiată pe dinafară cu lacăt",
    "614": " Zece zile mai târziu, am primit un oaspete Văzând zelul politicos cu care-l întâmpinau gărzile, am priceput că era vorba de un apropiat al papei M-a salutat cu respect și s-a prezentat Era un florentin care răspundea la numele de messer Francesco Guicciardini, guvernatorul Modenei și diplomat în serviciul Sanctității Sale I-am spus la rându-mi numele meu, titlurile și activitățile deosebite, neomițând nici o solie, oricât de compromițătoare ar fi fost, de la Tombuctu până la Constantinopol A părut încântat Purtam conversația în castiliană, limbă pe care o înțelegeam destul de bine, dar în care mă exprimam cu dificultate Și-a impus atunci să vorbească rar și, cum îmi exprimam politicos părerea de rău pentru neajunsul pe care-l îl reprezenta ignoranța mea, a răspuns, foarte curtenitor: — Nici eu nu cunosc araba, vorbită totuși jur-împrejurul Mediteranei Ar trebui să vă prezint și eu scuze",
    "615": " Încurajat de atitudinea sa, am rostit cât am putut mai bine câteva cuvinte în italiana populară, adică în dialect toscan, de care am făcut împreună haz După care i-am făgăduit pe un ton de sfidare amicală: — Înainte de sfârșitul anului, voi vorbi limba ta Nu la fel de bine ca tine, dar suficient pentru a mă face înțeles A luat act de cele spuse cu o încuviințare din cap, în timp ce eu continuam: — Există totuși obiceiuri pe care le voi deprinde în timp Mai cu seamă acela pe care îl au europenii de a se adresa interlocutorului spunând „dumneavoastră“, de parcă ar fi mai mulți, sau „domnia ta“, de parcă ar fi o femeie absentă În arabă, se spune „tu“ la toată lumea, prinț sau servitor Diplomatul făcu o pauză, nu atât pentru a cugeta, mi se părea mie, cât pentru a da mai multă solemnitate cuvintelor ce aveau să urmeze",
    "616": " Stătea pe unicul scaun din încăpere și avea pe cap o tichie roșie care se mula pe forma capului, dându-i aerul unui conspirator Eu eram așezat pe cufăr, la un pas de el Se aplecă în față, țintind spre mine un nas cu înfățișare prădalnică — Messer Hassan, venirea dumitale aici este importantă, nespus de importantă Nu îți pot spune mai mult, căci taina aparține Sfântului Părinte și doar el o va putea dezvălui când va socoti necesar Dar să nu crezi că aventura dumitale se datorează doar întâmplării sau simplului capriciu al unui corsar Stătu un pic pe gânduri: — Nu vreau să spun astfel că bravul Bovadiglia a brăzdat mările în căutarea dumitale Nici vorbă Numai că el știa ce fel de tip de maur ar trebui înfățișat Sfântului Părinte: un călător, un cărturar A nimerit, colac peste pupăză, peste un diplomat",
    "617": " Nu ne așteptam la atât de mult Se cuvenea oare să mă simt măgulit de a fi o captură atât de bună? În orice caz, n-am manifestat nici bucurie, nici neplăcere Eram mai cu seamă extrem de intrigat și decis să aflu mai multe Dar Guicciardini se ridica deja de pe scaun Abia ieșise, că un ofițer de gardă a venit în celulă să mă întrebe dacă am nevoie de ceva Am cerut cu îndrăzneală haine curate, o măsuță, o lampă și unelte de scris, ceea ce am obținut chiar în cursul zilei Seara, felul obișnuit de masă se schimbase: în loc de bob și de linte, am căpătat carne și lasagne, cu vin roșu de Trebbiato, din care am băut moderat \n* * * \nFlorentinul n-a întârziat să-mi comunice vestea pe care o așteptam: papa avea să mă primească, din mâinile lui Pietro Bovadiglia",
    "618": " Piratul și diplomatul s-au înfățișat împreună în fața celulei mele de ziua Sfântului Valentin Papa ne aștepta chiar la castel, în bibliotecă Plin de fervoare, Bovadiglia se aruncă la picioarele lui; Guicciardini îl ajută să se ridice, mulțumindu-se, în ce-l privea, să-i sărute mâna papei, politicos, dar scurt M-am apropiat la rându-mi Leon al X-lea stătea nemișcat în fotoliu, arătând un chip spânatec, rotund și plăcut, o gropiță în bărbie, buze cărnoase, mai ales cea de jos, ochi liniștitori și cercetători totodată, degete netede, ale cuiva care n-a muncit în viața lui cu mâinile În spatele lui, în picioare, stătea un preot care s-a dovedit a fi un tălmaci Papa își puse amândouă palmele pe spatele meu încovoiat, în semn de afecțiune sau de luare în posesie, nu știu prea bine, înainte de a spune, la adresa piratului, câteva cuvinte de mulțumire Eu eram tot îngenuncheat, ținut astfel cu intenție de noul meu stăpân, care nu-mi dădu voie să mă ridic decât după ce florentinul îl scosese afară pe răpitorul meu",
    "619": " Pentru ei, audiența se încheiase Pentru mine, ea abia începea Într-o arabă foarte împestrițată cu întorsături de frază castiliene, înterpretul îmi transmise: — Un om de artă și cărturar instruit este întotdeauna binevenit în preajma Noastră, nu ca slujitor, ci ca protejat Este adevărat că sosirea dumneavoastră în această locuință a avut loc împotriva voinței proprii și prin mijloace cu care Noi nu am putea fi de acord Dar așa e lumea alcătuită: adesea viciul este brațul virtuții, adesea faptele cele mai bune sunt săvârșite din motivele cele mai rele, iar faptele cele mai rele, din motivele cele mai bune Astfel, înaintașul Nostru, papa Iuliu, a recurs la război pentru a înzestra sfânta noastră Biserică cu un teritoriu în care ea să se simtă la adăpost S-a întrerupt, dându-și seama că avea să facă referire la o chestiune din care nu pricepeam nimic",
    "620": " Am profitat ca să risc să exprim o timidă părere: — Pentru mine, nu e nimic scandalos în acest lucru Califii, urmașii Profetului, au comandat întotdeauna oștiri și au cârmuit întotdeauna state A ascultat tălmăcirea cu un interes neașteptat Și s-a grăbit să mă întrebe: — Așa au stat mereu lucrurile? — Până când sultanii le-au luat locul Califii au fost atunci surghiuniți în palatele lor — Era un lucru bun? Papa părea să dea o mare însemnătate opiniei mele Am cugetat îndelung înainte de a mă exprima — Nu cred că a fost un lucru bun Atâta timp cât califii au fost suverani, islamul a strălucit prin cultură Religia domnea pașnic asupra treburilor acestei lumi De atunci, domnește forța, iar credința nu este adesea decât o sabie în mâna sultanului Interlocutorul meu era atât de satisfăcut, încât îl luă pe tălmaci drept martor: — Am gândit mereu că gloriosul meu predecesor avea dreptate",
    "621": " Fără o armată a lui, papa n-ar fi decât capelanul celui mai puternic rege Suntem uneori constrânși să folosim aceleași arme ca și adversarii, să trecem prin aceleași compromisuri Își aținti arătătorul spre mine — Ceea ce spuneți Ne încurajează Bovadiglia a avut mână norocoasă Sunteți pregătit să Ne slujiți? Am îngăimat o formulă de încuviințare A luat act, nu fără a face o mutră oarecum ironică: — Să primim cu resemnare hotărârile Providenței! Continuă apoi, într-un debit accelerat, urmat cu trudă de tălmaci: — Sfetnicul Nostru, messer Guicciardini, v-a spus câteva cuvinte despre însemnătatea a ceea ce Noi așteptăm de la dumneavoastră Vă vom vorbi despre aceste lucruri la momentul cuvenit Rețineți doar că sosiți în această cetate biencuvântată în clipa cea mai grea din întreaga sa istorie Roma este amenințată de distrugere Mâine, când veți străbate acest oraș, îl veți simți cum crește și se face tot mai frumos, ca și cum, pe creanga unui copac bătrân și maiestuos, dar uscat, ar renaște câțiva muguri, câteva frunze verzi, câteva flori strălucind de lumină",
    "622": " Pretutindeni, cei mai buni pictori, cei mai buni sculptori, scriitori, muzicieni, meșteri produc cele mai minunate capodopere, sub ocrotirea Noastră Primăvara abia a început, dar deja iarna se apropie Deja moartea stă la pândă Ne pândește de peste tot Dincotro ne va ajunge? Cu ce sabie ne va lovi? Doar Dumnezeu o știe, dacă nu cumva El va binevoi să îndepărteze de la buzele Noastre o cupă atât de amară — Dumnezeu este mare! am spus eu spontan — Dumnezeu ne apără de toți sultanii! a întărit papa, cu un aer dintr-odată vesel În ziua aceea, întrevederea n-a mers mai departe Leon al X-lea a promis că mă va chema din nou Reîntorcându-mă în celulă, am descoperit că fuseseră date directive noi în legătură cu mine: ușa mea n-avea să mai fie încuiată cu lacătul până la căderea nopții, iar eu puteam circula în voie prin incinta castelului",
    "623": " Când l-am revăzut pe papă, o săptămână mai târziu, pregătise pentru mine un program în toată regula: aveam să-mi împart de acum timpul între studiu și predare Un episcop urma să mă învețe latina, un altul catehismul, un al treilea Evanghelia și ebraica; un preot armean avea să-mi predea în fiecare dimineață un curs de limbă turcă La rândul meu, trebuia să-i învăț limba arabă pe șapte elevi Pentru munca aceasta, aveam să primesc un salariu de un ducat pe lună Fără ca eu să fi formulat nici cel mai mărunt protest, binefăcătorul meu a recunoscut râzând că era vorba aici de o formă rafinată de muncă silnică, adăugând totuși că acest program dădea glas entuziasmului său la adresa persoanei mele I-am mulțumit, făgăduindu-i să fac tot ce-mi stă în putință spre a nu fi mai prejos de așteptările sale De acum înainte, avea să mă convoace în fiecare lună, singur sau cu profesorii mei, pentru a verifica nivelul cunoștințelor mele, mai cu seamă la catehism",
    "624": " În mintea lui, într-adevăr, data botezului meu era deja stabilită, la fel ca și numele pe care urma să-l port \n* * * \nAnul meu de captivitate s-a scurs așadar fără trudă pentru trup și extrem de profitabil pentru minte De la o zi la alta, îmi simțeam cunoștințele sporind, nu doar la materiile studiate, ci și în contact cu profesorii mei, cât și cu elevii mei, doi preoți aragonezi, doi francezi, doi venețieni și un german din Saxonia Acesta a fost cel dintâi care a amintit în fața mea de disputa, tot mai virulentă, care-l opunea pe Leon al X-lea călugărului Luther, eveniment care amenința deja să treacă întreaga Europă prin foc și sabie și care avea să atragă asupra Romei cea mai odioasă dintre calamități \n\nANUL ERETICILOR 926 de la hegira (23 decembrie 1519 12 decembrie 1520) — La ce e bun papa? La ce sunt buni cardinalii? Cărui dumnezeu i se închină oamenii în acest oraș al Romei, cufundat în lux și plăceri? Acestea erau vorbele elevului meu german Hans, în religie fratele Augustin, care venea după mine până în anticamera lui Leon al X-lea ca să mă câștige de partea doctrinei călugărului Luther, în timp ce eu îl imploram să-și țină gura dacă nu voia să-și sfârșească zilele pe rug",
    "625": " Blond, colțuros, remarcabil și încăpățânat, Hans, după fiecare lecție, scotea din coșul pe care-l căra după sine un pamflet sau o broșură, pe care se apuca să le traducă și să le comenteze, hărțuindu-mă necontenit ca să afle ce gândeam Aveam invariabil același răspuns: — Oricare mi-ar fi sentimentele, nu-mi pot trăda binefăcătorul Hans își exprima părerea de rău, dar nu-și pierdea deloc curajul, iar la lecția următoare, revenea la atac Asta, pentru că-și dăduse seama că-i ascultam cuvintele cu destul interes Măcar pe unele dintre ele, care-mi reaminteau uneori de vreun hadith1 al profetului Mohamed, rugăciunea și mântuirea fie cu El! Nu recomandă oare Luther scoaterea din lăcașele de cult a tuturor statuilor, socotindu-le obiecte de idolatrie? „Îngerii nu intră într-o casă unde se află un câine sau o înfățișare a unui chip“, a spus Trimisul lui Dumnezeu într-un hadith atestat Nu afirmă oare Luther că întreaga creștinătate nu e altceva decât comunitatea credincioșilor și că nu trebuie redusă la o ierarhie a Bisericii? Nu dă el asigurări că Sfânta Scriptură este singurul fundament al Credinței? Nu ia el în derâdere celibatul preoților? Nu ne învață el că nici un om nu poate scăpa de predestinarea pe care i-a dat-o Dumnezeu? Profetul n-a spus altceva musulmanilor",
    "626": " În pofida acestor concordanțe, mi-era cu neputință să urmez, în această privință, înclinațiile rațiunii mele Între Luther și Leon al X-lea se angajase un feroce duel, iar eu nu puteam da dreptate unui necunoscut în dauna omului care mă luase sub aripa sa și care mă trata de acum ca și cum mi-ar fi fost părinte Nu eram, firește, singurul căruia papa îi spunea „fiule“, însă mie mi-o spunea altfel Îmi dăduse primele sale două prenume, Giovanni și Leone, cât și numele prestigioasei sale familii, Medici, totul cu mare pompă și solemnitate, pe 6 ianuarie 1520, într-o zi de vineri, în noua bazilică Sfântul Petru, încă neterminată Aceasta dădea pe dinafară de lume în ziua aceea – cardinali, episcopi, ambasadori, cât și numeroși protejați ai lui Leon al X-lea, poeți, pictori, sculptori, strălucind de brocarturi, perle și nestemate Până și Raffaello din Urbino, divinul Rafael, cum îl numeau admiratorii artei sale, era acolo, nepărând deloc slăbit de pe urma bolii care avea să-l răpună trei luni mai târziu",
    "627": " Papa triumfa sub tiară: — În această zi de Epifanie, în care sărbătorim botezul lui Hristos săvârșit cu mâinile lui Ioan Botezătorul, în care-i celebrăm de asemenea, potrivit Tradiției, pe cei trei magi veniți din Arabia spre a se închina Domnului Nostru, ce fericire poate fi mai mare pentru noi decât să primim în sânul Sfintei Noastre Biserici un nou Rege mag, venit tocmai de la marginile Berberiei spre a-și aduce ofranda în casa lui Petru! Îngenuncheat cu fața la altar, înveșmântat într-o lungă mantie de lână albă, eram amețit de mirosul de tămâie și strivit sub atâtea onoruri nemeritate Nici una dintre persoanele adunate acolo nu ignora faptul că acest „Rege mag“ fusese capturat într-o noapte de vară de către un pirat pe o plajă din Djerba și adus ca rob la Roma Tot ce se spunea în legătură cu mine, ca și tot ce mi se întâmpla era atât de lipsit de noimă, atât de lipsit de măsură, atât de grotesc! Nu cumva eram victima vreunui coșmar, vreunei amăgiri? Nu cumva mă aflam, ca în fiecare zi de vineri, într-o moschee din Fès, din Cairo sau din Tombuctu, cu mintea tulburată de o lungă noapte de veghe? Deodată, în miezul îndoielii mele, se înălță iarăși glasul pontifului, care mă apostrofa: — Iar tu, fiule al Nostru mult-iubit, tu, Giovanni-Leone, pe care Providența te-a desemnat între toți oamenii",
    "628": " Giovanni-Leone! Yohannes-Leo! Niciodată nimeni din familia mea nu se mai numise vreodată astfel! Multă vreme după sfârșitul ceremoniei, tot suceam și răsuceam litere și silabe în cap, în gură, când în latină, când în italiană Leo Leone Ciudat obicei au oamenii de a-și lua numele fiarelor care-i înspăimântă, rareori pe cele ale animalelor care le sunt devotate Le place să ia numele de lup, dar nu și de câine Oare am să izbutesc să dau uitării într-o bună zi numele de Hassan și să mă privesc într-o oglindă spunându-mi: „Leon, ai cearcăne sub ochi“? Pentru a-mi domestici noul nume, n-am stat pe gânduri și l-am arabizat: Yohannes Leo a devenit Youhanna al-Assad Aceasta este semnătura ce poate fi văzută în josul paginilor lucrărilor pe care le-am scris la Roma și la Bologna Însă apropiații curții pontificale, oarecum surprinși de nașterea tardivă a unui Medici brun și cu părul creț, mi-au lipit imediat numele de Africanul, spre a mă deosebi de sfântul meu părinte adoptiv",
    "629": " Poate și spre a evita ca el să mă numească într-o zi cardinal, ca pe majoritatea verilor săi, unii încă de la vârsta de paisprezece ani În seara botezului, papa m-a chemat la el A început prin a-mi vesti că de acum eram liber, dar că puteam continua să trăiesc la castel până aveam să-mi găsesc o locuință în exterior, adăugând că ținea să-mi continuu, cu același zel, studiile și predarea A luat apoi de pe masă o carte minusculă pe care a depus-o ca pe o ostie pe palma mea deschisă Deschizând-o, am descoperit că era scrisă în arabă — Citește cu voce tare, fiule! M-am executat, răsfoind paginile cu nesfârșite precauții: — Carte a rugăciunii ceasurilor încheiată în 12 septembrie 1514 în orașul Fano, sub egida Sanctității Sale papa Leon Protectorul meu mă întrerupse cu glas tremurător și nesigur: — Cartea aceasta este cea dintâi în limba arabă care a fost vreodată tipărită într-o tipografie",
    "630": " Când te vei reîntoarce la ai tăi, s-o porți cu mare grijă asupra ta În ochii săi, am văzut că știa că într-o bună zi aveam să plec Părea atât de emoționat, că nu m-am putut împiedica să-mi las lacrimile să curgă S-a ridicat M-am aplecat ca să-i sărut mâna M-a lipit de el și m-a strâns la piept ca un adevărat părinte Jur pe Dumnezeu, l-am iubit din clipa aceea, în ciuda ceremoniei pe care tocmai mi-o impusese Faptul că un om atât de puternic, atât de venerat de creștinătate în Europa și pretutindeni, se putea lăsa covârșit astfel de emoție la vederea unei minuscule lucrări în arabă ieșite din atelierele vreunui tipograf evreu, iată ceva ce mi se părea demn de califii de dinainte de perioada decadenței, ca de pildă al-Maamun, fiul lui Harun al-Rașid, fie ca Atotputernicul să le dăruiască mila Sa și unuia, și celuilalt! Când, a doua zi după această întrevedere, am ieșit pentru prima oară slobod, legănându-mi brațele, din incinta închisorii, când am pășit pe podul Sant’Angelo spre cartierul Ponte, nu mai păstram nici amărăciune, nici resentimente asupra captivității mele",
    "631": " Câteva săptămâni de stat în lanțuri grele, câteva luni de servitute blândă, și iată că redevenisem călător, făptură migratoare, ca în toate țările pe unde îmi făcusem veacul și mă bucurasem, pentru o vreme, de plăceri și de onoruri Câte străzi, câte monumente, câți bărbați și câte femei eram însetat să descopăr, eu, cel care, timp de un an bătut pe muchie, nu avusesem parte la Roma decât de silueta cilindrică a castelului Sant’Angelo și de nesfârșitul coridor care îl leagă de Vatican! \n* * * \nFără îndoială că am greșit lăsându-mă însoțit în prima mea vizită de indescriptibilul Hans M-am dus mai întâi drept spre strada Vechilor Bănci, cotind-o apoi la stânga pe celebra stradă del Pellegrino, spre a admira vitrinele orfevrilor și galantarele neguțătorilor de mătase Aș fi stat acolo ceasuri întregi, însă germanul meu începea să-și piardă răbdarea M-a tras în cele din urmă de mânecă, așa cum tragi de un copil înfometat",
    "632": " Mi-am păstrat cu greu cumpătul, scuzându-mă chiar pentru frivolitatea mea Nu erau oare atâtea biserici, palate, monumente de admirat în preajma noastră? Sau poate că voia să mă ducă spre piazza Navona, aflată foarte aproape, unde se spunea că spectacolul, cel puțin acela al scamatorilor, nu se sfârșea niciodată, în nici un anotimp? Hans nu se gândea la nimic din toate astea M-a tras după el pe niște ulițe înguste, pe unde era cu neputință să-ți croiești drum fără să treci peste mormane de gunoaie Apoi, în locul cel mai întunecat, cel mai urât mirositor, s-a oprit brusc Eram înconjurați de gură-cască jegoși, scheletici De la o fereastră, o femeie ne chemă la o întâlnire în schimbul câtorva quattrini Mă simțeam cât se poate de prost, dar Hans nu se clintea Cum îl fulgeram cu privirea, a crezut de cuviință să-mi explice: — Voiam să ai mereu sub ochi acest spectacol al mizeriei când vei vedea cum trăiesc prinții Bisericii, toți acei cardinali care au fiecare câte trei palate, în care se iau la întrecere în materie de somptuozitate și de dezmăț, în care organizează ospăț după ospăț, cu câte douăsprezece mâncăruri de pește, opt salate, plus cinci feluri de zaharicale",
    "633": " Și papa? L-ai văzut cu ce fală a pus să fie plimbat elefantul pe care i l-a dăruit regele Portugaliei? L-ai văzut când azvârle monezi de aur bufonilor lui? L-ai văzut la vânătoare, pe domeniul lui de la Magliana, încălțat cu cizme înalte din piele, gonind călare după câte un urs sau un mistreț, înconjurat de cei șaizeci și opt de câini? I-ai văzut șoimii și uliii aduși pe bani grei din Candia și Armenia? Îi înțelegeam emoția, dar procedeul adoptat mă exaspera: — Arată-mi mai degrabă monumentele Romei antice, cele despre care vorbesc Cicero și Titus Livius! Tânărul meu prieten avu un aer triumfător Fără să zică nimic, reîncepu să meargă, cu un pas atât de ferm încât abia mă țineam după el O jumătate de oră mai târziu, când se hotărî în sfârșit să facă popas, lăsasem hăt-departe îndărătul nostru ultimele ulițe locuite, aflându-ne în mijlocul unui maidan uriaș",
    "634": " — Aici era Forumul roman, inima cetății antice, înconjurat de cartiere pline de viață; azi i se spune Câmpul Vacilor! Iar în fața noastră, vezi muntele Palatin, și colo, spre răsărit, muntele Esquilin, în spatele Colosseumului? Stau goale de veacuri! Roma nu mai e decât un târg mare instalat pe locul unui oraș maiestuos Știi ce populație are astăzi? Opt mii de focuri, cel mult nouă mii Era mult mai puțin decât la Fès, la Tunis sau la Tlemcen Întorcându-ne spre castel, am băgat de seamă că soarele era încă sus pe cer, de aceea mi s-a părut că-i pot sugera însoțitorului meu să mergem să dăm o raită spre Sfântul Petru, trecând prin frumosul cartier Borgo Abia ajunseserăm în fața bazilicii că Hans se și lansă într-o nouă diatribă: — Știi prin ce mijloace vrea papa să termine construcția acestei biserici? Luând banii germanilor",
    "635": " Deja câțiva trecători se adunau ciorchine în jurul nostru — Am vizitat destule monumente pe ziua de azi, l-am implorat eu O să ne întoarcem altă dată Și, fără să mai aștept o clipă, am fugit să mă refugiez în tihna vechii mele temnițe, jurându-mi să nu mă mai plimb niciodată prin Roma având drept ghid un adept al lui Luther Pentru vizita următoare, am avut norocul să-l am companion pe Guicciardini, care tocmai se întorsese dintr-o lungă ședere la Modena I-am împărtășit profunda mea dezamăgire, mai ales după vizita la Câmpul Vacilor Nu s-a arătat deloc afectat — Oraș etern, Roma, dar cu absențe, constată el cu înțeleaptă resemnare După care continuă: — Oraș sfânt, dar cu necuviințe; oraș trândav, dar care, zi de zi, dăruiește lumii câte o capodoperă Era o plăcere pentru spirit să merg alături de Guicciardini, să-i culeg impresiile, comentariile, confidențele",
    "636": " Erau totuși și câteva lucruri neplăcute: astfel, pentru a merge de la castelul Sant’Angelo la noul palat al cardinalului Farnese, situat la mai puțin de o milă, am avut nevoie de aproape două ceasuri, atât de mare era notorietatea companionului meu Dacă unele personaje îl salutau în trecere, altele descălecau pentru a începe cu el o lungă discuție între patru ochi Odată scăpat, florentinul se întorcea spre mine cu o vorbă de scuză: „Este un compatriot, de curând instalat la Roma“, sau: „Este un slujbaș la Vatican, foarte influent“, „Este șeful serviciului de poștă al regelui Franței“, și chiar, de două ori: „Este bastardul cardinalului Cutare“ Nu mă arătasem deloc surprins Hans îmi explicase deja că în capitala papilor, mișunând totuși de călugări, de călugărițe, de pelerini din toate țările, metresele prinților Bisericii aveau palate și servitori, progeniturile lor erau făgăduite celor mai înalte funcții, preoții de rang mai mic își aveau concubinele sau curtezanele lor, cu care se afișau fără rușine pe stradă",
    "637": " — Scandalul stă mai puțin în luxură cât mai degrabă în lux, spuse Guicciardini, ca și cum mi-ar fi urmărit pas cu pas șirul gândurilor A continuat: — Felul de trai al prelaților Romei costă sume considerabile, când nimic nu se produce în acest oraș al clericilor! Totul e cumpărat de la Florența, Veneția, Milano sau din alte părți Pentru a finanța nebuniile acestui oraș, papii au început să vândă demnitățile ecleziastice: zece mii, douăzeci de mii, treizeci de mii de ducați pentru a fi cardinal! Aici, totul e de vânzare, până și funcția de cardinal gerant al Vaticanului! Cum tot nu era de ajuns, au început să vândă indulgențe nefericiților germani! Dacă plătiți, păcatele vă sunt iertate! În fond, ceea ce Sfântul Părinte încearcă să vândă este chiar raiul Așa a început cearta cu Luther — Călugărul ăsta avea așadar dreptate — Într-un anume sens, da",
    "638": " Numai că, nu mă pot împiedica să gândesc că banii adunați într-un mod atât de dubios trebuie să slujească la terminarea bazilicii Sfântul Petru, și că o parte e consacrată nu chefurilor, ci, dimpotrivă, celor mai nobile creații umane Sute de scriitori, de artiști produc la Roma capodopere în fața cărora anticii ar păli de invidie O lume e pe cale să renască, având o privire nouă, o ambiție nouă, o frumusețe nouă E pe cale să renască aici, acum, în această Romă coruptă, venală și nelegiuită, cu banii extorcați de la germani Nu e oare asta o risipă foarte utilă? Nu știam ce să cred Binele și Răul, adevărul și minciuna, frumusețea și putregaiul erau atât de amestecate în mintea mea! Dar poate că asta era Roma lui Leon al X-lea, Roma lui Leon Africanul Am repetat cu glas tare expresiile lui Guicciardini, spre a mi le întipări în memorie: — Oraș trândav",
    "639": ", oraș sfânt, oraș etern M-a întrerupt, cu voce deodată copleșită: — Oraș blestemat, de asemenea În timp ce mă uitam la el, așteptând o explicație, scoase din buzunar o hârtie mototolită — Tocmai am recopiat aceste câteva rânduri, scrise de Luther papei Citi cu voce scăzută: — „O, tu, Leon, cel mai nefericit dintre toți, ești așezat pe cel mai primejdios dintre tronuri Roma a fost cândva o poartă a Cerului, acum ea este genunea căscată a Iadului“ \nANUL CONVERTITEI1 927 de la hegira (13 decembrie 1520 30 noiembrie 1521) \nÎn viața mea, ziua de 6 ianuarie din anul acela a fost o sâmbătă fericită! Cu toate astea, papa era mânios Tuna și fulgera așa de violent, că am stat un lung moment nemișcat, în anticameră, la adăpost de strigătele lui îndărătul canaturilor grele și cizelate",
    "640": " Însă elvețianul din garda papală care mă însoțea primise anumite porunci Așa că a deschis ușa biroului fără să mai bată, m-a împins înăuntru și a închis-o iute în urma mea Când m-a văzut, papa a încetat să mai strige Însă a rămas încruntat, iar buza de jos încă îi mai tremura Cu degetele-i netede, care băteau febril darabana pe masă, mi-a făcut semn să vin mai aproape M-am aplecat spre mâna lui, apoi spre cea a personajului care stătea în picioare în dreapta sa — Leon, îl cunoști pe vărul Nostru, cardinalul Giulio? — Cum aș fi putut trăi la Roma fără să-l cunosc? Nu era cel mai bun dintre răspunsuri în această împrejurare Giulio de Medici era incontestabil cel mai strălucit dintre prinții Bisericii și omul de încredere al papei Însă de ceva timp, acesta îi reproșa năzbâtiile, gustul pentru ostentație, iubirile scandaloase, care-l transformaseră în ținta preferată a adepților lui Luther",
    "641": " Guicciardini, în schimb, îmi vorbise frumos despre el: „Giulio are toate calitățile gentilomului desăvârșit, mecena, tolerant și plăcut în societate De ce dracu’ vor să facă din el un călugăr?“ Înveșmântat în pelerină roșie și purtând calotă de aceeași culoare, cu un breton de păr negru pe toată lățimea frunții, vărul papei părea cufundat într-o neplăcută meditație — Cardinalul trebuie să-ți vorbească, fiule Așezați-vă amândoi pe scaunele de colo Eu am de citit niște scrisori Nu cred că mă-nșel afirmând că papa, în ziua aceea, n-a pierdut o vorbă din conversația noastră, căci n-a întors nici măcar o singură pagină a textului pe care-l ținea în mână Giulio părea încurcat, căutând în ochii mei un licăr de complicitate Își drese glasul discret — O tânără persoană a intrat de curând în serviciul meu Virtuoasă și frumoasă Și inteligentă, totodată",
    "642": " Sfântul Părinte dorește să ți-o prezint și să o iei în căsătorie Numele ei este Maddalena După ce rosti aceste cuvinte, care, în mod evident, îl costau destul, trecu la alte subiecte, mă întrebă despre trecutul meu, despre călătoriile mele, despre viața mea la Roma Am descoperit la el același apetit al cunoașterii ca și la vărul lui, aceeași încântare la auzul unor denumiri ca Tombuctu, Fès, Cairo, același respect față de ceea ce ținea de spirit M-a pus să jur că într-o zi voi așterne în scris istorisirea călătoriilor mele, făgăduind să fie cititorul meu cel mai asiduu Extrema plăcere pe care mi-a prilejuit-o această conversație n-a diminuat totuși cu nimic profunda mea suspiciune față de propunerea ce-mi fusese făcută Ca să spun lucrurilor pe nume, n-aveam nici un chef să mă pomenesc soțul tardiv al vreunei adolescente a cărei sarcină înaintată ar face toată Roma să bârfească",
    "643": " Totuși, îmi venea greu să spun „nu“, într-un singur cuvânt, papei și vărului său Mi-am formulat așadar răspunsul în termeni destul de întortocheați, pentru ca sentimentele mele să nu se dezvăluie: — Mă las în grija Sanctității Sale și a Eminenței Sale care știu mai bine decât mine ce e bun pentru trupul și pentru sufletul meu Râsul papei m-a făcut să tresar Lăsând baltă corespondența, se întorsese cu totul spre noi — Leon se va duce s-o vadă pe fata asta chiar astăzi, după liturghia de requiem \n* * * \nÎn ziua aceea, într-adevăr, trebuia să fie comemorat, în capela Sixtină, primul an ce se scursese de la moartea lui Raffael din Urbino, pe care Leon al X-lea îl iubea mai mult decât pe toți ceilalți protejați ai săi Îl evoca ades, cu emoție adevărată, făcându-mă să regret că-l cunoscusem atât de puțin",
    "644": " Din pricina îndelungatei mele recluziuni, nu-l întâlnisem pe Raffael decât de două ori: prima oară, repede, pe un culoar al Vaticanului, a doua oară când fusesem botezat După ceremonie, venise, ca atâția alții, să prezinte felicitările sale papei, care-l așezase alături de mine O întrebare nu-i da pace: — Este adevărat că în țara ta nu există nici pictori, nici sculptori? — Se întâmplă ca unii oameni să picteze sau să sculpteze, dar orice înfățișare a chipului este condamnată E considerată o sfidare la adresa Creatorului — I se aduce o prea mare cinstire artei noastre dacă se crede că ea poate rivaliza cu Creația Făcuse o strâmbătură de uimire și întrucâtva binevoitoare Mă văzusem silit să replic: — Nu este oare adevărat că Michelangelo, după ce l-a sculptat pe Moise, i-a poruncit să meargă sau să vorbească? Raffael zâmbise, șiret — Așa se povestește",
    "645": " — Asta încearcă să evite oamenii din țara mea Ca cineva să aibă ambiția de a se substitui Creatorului — Dar principele care are drept de decizie asupra vieții și morții nu I se substituie lui Dumnezeu într-un mod mult mai nelegiuit decât pictorul? Dar stăpânul care are sclavi, care-i vinde și-i cumpără? Glasul pictorului crescuse cu un ton M-am străduit să-l liniștesc: — Mi-ar plăcea, într-una din zile, să-ți vizitez atelierul — Dacă m-aș hotărî să-ți fac portretul, ar fi o nelegiuire? — Deloc Pentru mine, ar fi ca și cum cel mai elocvent dintre poeții noștri mi-ar scrie un elogiu Nu găsisem comparație mai potrivită A fost însă mulțumit — Foarte bine Vino la mine când vei dori Îmi făgăduisem s-o fac, dar moartea fusese mai iute De la Raffael nu mi-au rămas decât câteva cuvinte, o strâmbătură, un zâmbet și o promisiune",
    "646": " Datoria mea era să mă gândesc la el, în acea zi de amintire Dar, foarte repede, cu mult înainte de sfârșitul ceremoniei, gândurile mele zburaseră către Maddalena Încercam să mi-o închipui, să-mi imaginez părul ei, glasul, talia; mă întrebam în ce limbă aveam să-i pot vorbi, prin ce cuvinte aveam să încep Mai încercam și să ghicesc ce anume își putuseră spune Leon al X-lea și vărul său înainte de a mă convoca Papa aflase, desigur, că vărul său, cardinalul, alăturase suitei lui o femeie tânără și frumoasă, și, temându-se de un nou scandal, îi poruncise să se descotorosească de ea, iute și cu demnitate; în felul acesta, nimeni nu va putea pretinde că vărul său, cardinalul Giulio, avea intenții vinovate în legătură cu această fată; singura sa grijă era de a găsi o soție pentru vărul său, Leon Africanul! Un preot pe care-l cunoșteam, și pe care l-am văzut ieșind din capelă, mi-a oferit și alte elemente care mi-au întărit presupunerile: Maddalena trăise vreme îndelungată într-o mânăstire",
    "647": " În cursul unei vizite, cardinalul o remarcase și, la sfârșitul zilei, când trebuise să plece, o luase pur și simplu cu el, o dată cu bagajele Procedeul șocase, iar plângerea ajunsese la urechile lui Leon al X-lea, care reacționase imediat, în calitate de șef al Bisericii și șef al familiei Medici Credeam că mă aflam de acum în posesia celei mai mari părți din adevăr, însă nu dețineam de fapt decât o părticică din el \n* * * — E adevărat că ești, ca și mine, din Granada? Și convertit, la fel ca mine? Mă încrezusem prea mult în puterile și în seninătatea mea Când a pătruns agale în salonașul îndepărtat de zgomote în care cardinalul mă pusese să stau, mi-am pierdut pe dată orice dorință de a-i pune întrebări, de teamă că un cuvânt de-al ei m-ar putea sili să plec Pentru mine, adevărul despre Maddalena era chiar Maddalena",
    "648": " Nu mai aveam decât o singură dorință, și anume de a-i contempla pe veci gesturile și culorile Le întrecea pe toate femeile Romei printr-o moliciune languroasă Moliciune în mers, în glas, în privire, de asemenea, cuceritoare și totodată resemnată în suferință Părul ei avea acea culoare de negru profund pe care doar Andaluzia știe s-o dea la iveală, printr-o alchimie de umbră răcoroasă și de pământ ars Până ce avea să devină soția mea, era deja sora mea, suflarea ei fiindu-mi familiară Mai înainte chiar de a se așeza, a început să-și spună povestea, toată povestea La întrebările pe care renunțasem să i le pun, ea se hotărâse să răspundă Bunicul ei aparținea unei ramuri sărăcite și uitate a unei mari familii evreiești, Abrabanel Modest fierar în mahalaua Najd, la sud de orașul meu natal, habar nu avusese de pericolul ce-i amenința pe ai săi până la promulgarea edictului de expulzare",
    "649": " Pribegind apoi spre Tetuan cu cei șase copii, trăise aproape în mizerie, fără altă bucurie în viață decât să-și vadă fiii dobândind ceva știință de carte, iar fiicele făcându-se tot mai frumoase Una dintre ele avea să devină mama convertitei — Părinții mei luaseră hotărârea să vină să se așeze la Ferrara, îmi explica ea, unde niște veri de-ai noștri avuseseră parte de succes Dar, pe corabia pe care ne îmbarcaserăm, a izbucnit ciuma, decimând echipajul și pasagerii Când am acostat la Pisa, m-am pomenit singură Tata, mama și fratele meu mai mic muriseră Aveam opt ani M-a luat o călugăriță bătrână M-a dus cu ea la o mânăstire unde era stareță și s-a grăbit să mă boteze, dându-mi numele de Maddalena; tata îmi spusese Iudita Deși eram tristă că-mi pierdusem ființele cele mai scumpe, mă feream să-mi blestem soarta, din moment ce mâncam pe săturate, învățam să citesc și nu încasam nici o lovitură de bici nejustificată",
    "650": " Până când a murit binefăcătoarea mea Înlocuitoarea ei era fiica naturală a unui grande de Spania, închisă acolo spre a ispăși greșeala alor săi și care nu vedea în mânăstirea aceea frumoasă decât un purgatoriu, atât pentru ea, cât și pentru ceilalți Și totuși, domnea peste toate ca o stăpână, împărțind favoruri și dizgrații Mie îmi rezervase partea cea mai rea a inimii ei Fusesem, vreme de șapte ani, o creștină tot mai plină de zel Pentru ea, eu nu eram totuși decât o convertită, o conversa cu sânge impur, a cărei prezență avea să atragă asupra mânăstirii cele mai rele blesteme Astfel că, sub ploaia de jigniri ce se abăteau pe nedrept asupra mea, am simțit că mă întorc la credința mea de la început Carnea de porc pe care o mâncam a început să-mi facă greață, nopțile fiindu-mi pline de chin din pricina asta",
    "651": " Am început să croiesc planuri de fugă Însă singura mea încercare s-a isprăvit jalnic N-am alergat niciodată prea repede, mai ales în rasă de călugăriță Grădinarul m-a prins și m-a adus îndărăt la mânăstire, răsucindu-mi brațul ca unei hoațe de găini Am fost azvârlită atunci într-o temniță și biciuită la sânge Mai păstrase încă ceva urme, care nu-i răpeau totuși nimic din frumusețe, nici din blânda perfecțiune a trupului — După două săptămâni, când m-au lăsat să ies, mă hotărâsem să-mi schimb atitudinea Am făcut parada unei profunde remușcări și m-am arătat cucernică, supusă, insensibilă la umilințe Îmi așteptam clipa Ea a sosit o dată cu vizita cardinalului Giulio Stareța era silită să-l întâmpine cu onoruri, deși mai curând l-ar fi trimis pe rug, dacă i-ar fi stat în putință Ne punea uneori să ne rugăm pentru pocăința prinților Bisericii și nu-și menaja criticile împotriva „vieții dezmățate a familiei Medici“, nu în public, ci în fața unora dintre călugărițele din anturajul ei, care nu pierdeau vremea și spuneau mai departe și altora",
    "652": " Fără îndoială că viciile de care era acuzat mă făcuseră să-mi pun nădejdea în acest cardinal I-am dat dreptate: — Virtutea devine morbidă dacă nu e îndulcită de oarecare abateri, iar credința devine lesne crudă dacă nu e atenuată de ceva îndoieli Maddalena mă atinse ușor pe umăr, în semn de încredere, continându-și apoi povestirea: — Când prelatul a sosit, am venit cu toatele pe rând să-i sărutăm mâna Mi-am așteptat rândul cu nerăbdare Planul meu era gata făcut Degetele cardinalului, împodobite cu două inele, erau întinse princiar spre mine Le-am apucat, le-am strâns un pic mai tare decât s-ar fi cuvenit și le-am reținut două secunde mai mult decât trebuia Era de ajuns spre a-i atrage atenția Am înălțat capul, pentru ca el să-mi poată privi chipul „Am nevoie să mă spovedesc dumneavoastră“ Spusesem acest lucru cu voce tare, pentru ca cererea mea să fie oficială, auzită de toată suita cardinalului, cât și de stareță",
    "653": " Aceasta și-a luat un ton mieros: „Dă-te la o parte, fetițo, o deranjezi pe Eminența Sa, iar surorile tale așteaptă“ A fost o clipă de șovăială Aveam să mă pomenesc oare aruncată pe veci în temnița răzbunării? Aveam să fiu oare în stare să mă agăț de mâinile salvatorului meu? Eram cu sufletul la gură, ochii mei implorau Apoi a căzut sentința: „Așteaptă-mă aici! Am să te spovedesc!“ Mi-au dat lacrimile, trădându-mi fericirea Dar, când am îngenuncheat la confesional, vocea îmi era iarăși fermă, pentru a rosti fără greșeală cuvintele pe care le repetasem de sute de ori Cardinalul a ascultat în tăcere lungul meu strigăt de disperare, mulțumindu-se să dea din cap pentru a mă încuraja să continuu „Fiica mea, mi-a spus el când am tăcut, nu cred că viața de mânăstire ți se potrivește“ Eram liberă Aducându-și numai aminte, lacrimile îi curgeau din nou",
    "654": " Mi-am pus mâna peste mâna ei, apăsând-o afectuos, apoi mi-am retras-o, moment în care ea își reluă firul istorisirii — Cardinalul m-a adus cu el la Roma Asta s-a întâmplat acum o lună Stareța nu voia să mă lase să plec, dar ocrotitorul meu n-a ținut seamă de obiecțiile ei Ca să se răzbune, ea a pus la cale o întreagă cabală împotriva lui, a intervenit pe lângă cardinalii spanioli, care, la rândul lor, s-au adresat papei Cele mai cumplite acuzații au fost rostite împotriva Eminenței Sale și împotriva mea S-a întrerupt, căci mă ridicasem dintr-un salt Nu voiam să aud nici o vorbă din aceste calomnii, nici măcar din gura minunată a Maddalenei De adevăr sau de minciună fugeam astfel? Nu știu De acum nu mai avea însemnătate decât dragostea care tocmai se născuse în inima mea, ca și în aceea a convertitei",
    "655": " Când s-a sculat ca să-și ia rămas-bun, se citea neliniștea în ochii ei Pornirea mea precipitată o cam înspăimântase A fost nevoită să-și depășească timiditatea pentru a-mi spune: — Oare ne vom mai revedea uneori? — Până la sfârșitul zilelor mele Buzele mele s-au atins de ale ei Ochii îi erau din nou speriați, dar de fericire și de zăpăceala speranței \n\nANUL LUI ADRIAN 928 de la hegira (1 decembrie 1521 19 noiembrie 1522) \nPapa Leon a murit de ulcer chiar în prima zi a acestui an și am crezut o vreme că va trebui să părăsesc deja Roma, devenită dintr-odată inospitalieră în lipsa acestui naș atent, a acestui generos protector, Cerul să-i dăruiască bogățiile sale nenumărate, precum a făcut-o el însuși mereu! Nu am fost singurul care m-am gândit la plecare: cardinalul Giulio s-a exilat la Florența, Guicciardini s-a refugiat la Modena, iar împrejurul meu, sute de scriitori, pictori, sculptori, neguțători, dintre cei mai renumiți, au început să părăsească orașul de parcă ar fi fost lovit de ciumă",
    "656": " În realitate, a fost o scurtă epidemie, dar alta era adevărata ciumă Numele ei era spus cu voce tare din Borgo până în Piața Navona, însoțit de un calificativ invariabil: Adrian barbarul Cardinalii îl aleseseră ca pentru a face penitență Prea multe acuzații fuseseră aduse papalității în cursul ultimului pontificat, germanii aderau cu provincii întregi la tezele lui Luther, iar Leon al X-lea era ținut răspunzător De aceea se dorea schimbarea înfățișării Bisericii: florentinului, descendent din familia Medici, devenit papă la treizeci și opt de ani, un papă care transmisese Romei gustul său pentru lux și frumusețe, i-a fost adus urmaș un auster olandez de șaizeci și trei de ani, „un bărbat sfânt și virtuos, plicticos, chel și zgârcit“ Descrierea îi aparține Maddalenei care n-a avut nici o clipă nici cea mai mică indulgență pentru noul șef al creștinătății — Mi-aduce prea mult aminte de stareța care m-a prigonit",
    "657": " Are aceeași privire meschină, aceeași voință de a face din viața sa și a celorlalți o veșnică perioadă de post Părerea mea fusese la început mai puțin tăioasă Deși am fost mereu fidel binefăcătorului meu, unele aspecte ale vieții romane îmi contrariau totuși credința intimă Faptul că un papă afirma, așa cum o făcea Adrian: „Îmi place sărăcia!“ n-avea cum să-mi displacă, iar întâmplarea de care făceau mare haz curtenii încă din prima săptămână a domniei lui, pe mine, unul, nu mă făcuse să râd în hohote Când intrase în Capela Sixtină, se pare că noul pontif strigase la spectacolul oferit de bolta pictată de Michelangelo: „Asta nu e biserică, ci o etuvă umplută cu nuduri!“, adăugând că era decis să acopere cu var acele înfățișări nelegiuite Pe Dumnezeu, și eu aș fi putut să scot același strigăt! Contactele mele cu romanii mă dezbăraseră de unele prejudecăți legate de pictură, de nud și de sculptură",
    "658": " Dar nu în lăcașele de cult Acestea erau sentimentele mele la înscăunarea lui Adrian al VI-lea Este adevărat că nu știam încă faptul că acest fost preceptor al împăratului Carol Quintul fusese, înainte să vină la Roma, inchizitorul Aragonului și al Navarrei În doar câteva săptămâni, el a făcut din mine un Medici pe de-a-ntregul, dacă nu prin noblețea originii, măcar prin noblețea aspirațiilor Acest papă a început prin a suprima toate pensiile acordate de Leon al X-lea, inclusiv a mea A suspendat totodată orice comandă de picturi, sculpturi, cărți, precum și orice construcție La fiecare predică, tuna și fulgera împotriva artei, aceea a anticilor, dar și a contemporanilor, împotriva sărbătorilor, plăcerilor, cheltuielilor De la o zi la alta, Roma n-a mai fost decât un oraș mort, unde nu se crea nimic, nu se clădea nimic, nu se vindea nimic Pentru a-și justifica decizia, noul papă invoca datoriile acumulate de predecesorul lui, socotind că banii fuseseră risipiți",
    "659": " „Cu sumele înghițite de reconstrucția Sfântului Petru, spuneau apropiații lui Adrian, s-ar fi putut înarma o cruciadă împotriva turcilor; cu sumele vărsate lui Raffael, s-ar fi putut echipa un regiment de cavalerie“ De la sosirea mea la Roma, auzisem adesea vorbindu-se despre cruciade, chiar din gura lui Leon al X-lea Dar asta se făcea, în mod evident, printr-un soi de ritual fără urmări, foarte asemănător cu acela al unor prinți musulmani care vorbesc despre Djihad pentru a pune un adversar în încurcătură sau pentru a calma vreun fals cucernic Altfel stăteau lucrurile cu Adrian, blestema-l-ar Dumnezeu, la fel ca pe toți cei ce fac exces de zel! El era ferm convins că, mobilizând creștinătatea împotriva islamului, putea pune capăt schismei lui Luther și-l putea împăca pe împăratul Carol cu regele Franței Suprimarea pensiei mele și chemarea la măcel universal: iată, cu siguranță, niște elemente care-mi răpeau orice poftă de a-l aclama pe acest papă",
    "660": " Și care, pe deasupra, mă și îmboldeau să părăsesc Roma cât mai iute, plecând spre Florența, unde cardinalul Giulio mă încuraja să-l urmez M-aș fi alăturat lui, de bună seamă, dacă Maddalena n-ar fi fost însărcinată Închiriasem în cartierul Ponte o casă cu trei caturi La ultimul era o bucătărie, la al doilea o sală de ședere cu masa mea de lucru, la primul o cameră mare care dădea spre o grădină de zarzavaturi În această încăpere s-a născut, într-o seară de iulie, primul meu fiu, pe care l-am numit Giuseppe, adică Yussef, ca pe tatăl lui Messia, ca pe fiul lui Iacov, ca pe sultanul Saladin Încântarea mea era nemărginită Maddalena mă lua un pic peste picior, dar chipul ei bucălat strălucea de fericire Stăteam ore în șir să dezmierd copilul și pe mama sa, să-i contemplu pe amândoi în gesturile de zi cu zi, mai cu seamă la alăptat, care mă emoționa mereu",
    "661": " Așa că n-aveam deloc chef să-i trag după mine pe drumurile anevoioase ale pribegiei Nici spre Florența, nici măcar spre Tunis, așa cum mi se sugerase în anul acela, în niște împrejurări ciudate \n* * * \nMă aflam într-una din zile la cardinalul Giulio, cu puțin timp înainte ca el să plece spre Toscana, când se înfățișă un tânăr pictor Se numea Manolo, mi se pare, și venea de la Neapole, unde dobândise oarecare notorietate Nădăjduia să-și vândă tablourile înainte de a se întoarce în orașul său Nu era lucru rar ca un artist să vină de departe pentru a-l vedea pe cardinalul de Medici, orice persoană care bătea la ușa lui fiind sigură că nu va pleca înapoi cu mâna goală Napolitanul ăsta desfășură așadar câteva pânze, de calitate inegală, mi s-a părut mie Le priveam cu un ochi distrat, când deodată am tresărit",
    "662": " Prin fața mea tocmai trecuse un portret pe care Manolo îl dăduse deoparte în grabă, cu un gest de enervare — Aș putea să mai văd o dată tabloul acela? am întrebat — Desigur, dar nu e de vânzare L-am luat cu mine din greșeală E vorba de o comandă pe care mi-a făcut-o un negustor și trebuie să i-o predau Rotunjimile alea, tenul ăla mat, barba aia, zâmbetul veșnic satisfăcut Nu se putea să mă înșel! Se cuvenea totuși să întreb: — Cum se numește omul ăsta? — Messer Abbado Este unul dintre cei mai bogați armatori din Neapole Abbad din Sousa! Am murmurat o înjurătură binevoitoare — Îl vezi curând? — Din mai până în septembrie e deseori plecat în călătorie, dar iarna și-o petrece în vila sa dinspre Santa Lucia Punând mâna pe o foaie de hârtie, am compus la repezeală un mesaj destinat celui ce-mi fusese companion",
    "663": " Și iată că, două luni mai târziu, Abbad sosea în caleașcă la mine acasă, urmat de trei servitori Propriul meu frate de-ar fi fost și nu m-aș fi simțit atât de fericit să-l strâng la piept! — Te-am lăsat în lanțuri pe fundul unei cale; te regăsesc prosper și strălucitor — Alhamdulillah! Alhamdulillah! Dumnezeu a fost darnic cu mine! — Nu mai mult decât meriți! Dau mărturie că nici măcar în momentele cele mai cumplite n-ai rostit vreun cuvânt împotriva Providenței Eram sincer Curiozitatea mi-o păstram totuși intactă — Cum ai izbutit să ieși de acolo atât de repede? — Datorită mamei mele, Dumnezeu să binecuvânteze țărâna care o acoperă! Ea îmi repeta mereu aceste vorbe pe care le-am ținut minte: un om nu e niciodată în nevoie atâta vreme cât are limba în gură E adevărat că am fost vândut rob, cu lanțuri la mâini și ghiulele la picioare, dar limba nu-mi era în lanțuri",
    "664": " M-a cumpărat un negustor pe care l-am slujit cu credință, dându-i o sumedenie de sfaturi, făcându-l să profite de experiența mea din Mediterana A câștigat astfel atâta bănet, că după un an m-a eliberat și m-a luat asociat la negoț Cum păream uimit că lucrurile fuseseră atât de simple, a dat din umeri — Când ai putut deveni bogat într-o țară, poți să redevii bogat pretutindeni și oriunde Afacerea noastră este astăzi una dintre cele mai înfloritoare din Neapole Alhamdulillah! Avem câte un slujbaș reprezentant în fiecare port și vreo zece agenții comerciale pe care le vizitez regulat — Ți se întâmplă să faci un ocol prin Tunis? — Mă duc acolo la vară Am să trec să-i văd pe ai tăi Să le spun că te simți bine aici? Am fost nevoit să recunosc că, deși nu strânsesem avere, nu suferisem nicicum de chinurile captivității",
    "665": " Și că Roma mă făcuse să gust două fericiri adevărate: aceea a unei cetăți antice care renaște, îmbătată de frumusețe; și cea a unui fiu care dormea pe genunchii femeii pe care o iubeam Prietenul meu se arătă mulțumit El adăugă totuși: — Dacă, într-o zi, orașul ăsta nu ți-ar mai dărui fericire, ține minte: casa mea îți este deschisă, ție și familiei tale, iar corăbiile mele te vor duce oricât de departe vei voi Mi-am interzis orice tentație de a părăsi Roma, făgăduindu-i lui Abbad să-l întâmpin aici la întoarcerea sa de la Tunis și să-i ofer un ospăț pe cinste \n* * * \nNu voiam să mă tângui în fața prietenului meu, dar, în ce mă privește, lucrurile începeau să se strice: Adrian hotărâse să lanseze o campanie împotriva portului bărbii „Nu le stă bine cu barbă decât soldaților“, decretase el, poruncind tuturor călugărilor să se radă",
    "666": " Pe mine treburile astea nu mă priveau direct, dar, pentru că frecventam cu asiduitate palatul Vaticanului, a mă încăpățâna să păstrez acea podoabă apărea ca o afirmare insolentă a obârșiei mele maure, ca o sfidare adusă papei, cu siguranță ca o manifestare de necuviință La italienii pe care-i întâlneam, barba nu era un lucru obișnuit, ci mai curând o dovadă de originalitate rezervată artiștilor, originalitate elegantă la unii, excesivă la alții Unii se atașaseră de acest ornament, alții erau mai degrabă gata să se descotorosească de el decât să vadă că li se interzice accesul la curte Pentru mine, acest lucru nu putea decât să capete o altă semnificație În țara mea, barba este ceva obișnuit A nu avea barbă e un lucru tolerat, mai cu seamă unui străin Dar raderea bărbii după ce a fost purtată ani îndelungați este semn de înjosire și de umilință",
    "667": " Nu aveam nicidecum de gând să sufăr un astfel de afront Oare mi s-ar da crezare dacă aș spune că, în anul acela, eram gata să mor pentru propria-mi barbă? Și nu doar pentru propria-mi barbă, căci toate luptele se confundau în mintea mea, la fel ca în mintea papei: barba clericilor, sânii goi de pe bolta Sixtinei, statuia lui Moise, cu privirea care fulgeră și cu buzele fremătătoare Fără s-o fi căutat, am devenit un pivot și un simbol al rezistenței îndărătnice în fața lui Adrian Văzându-mă cum trec, mângâind cu mândrie smocurile stufoase de pe bărbie, romanii cu chipurile cele mai spânatece făceau să se audă murmure de admirație Toate pamfletele întocmite împotriva papei ajungeau mai întâi în mâinile mele, abia după aceea fiind strecurate pe sub ușile notabilităților orașului Unele texte nu erau decât un păienjeniș de insulte, „barbar, zgârcit, porc“ și chiar mai rău decât atât",
    "668": " Altele glăsuiau despre mândria romanilor: „Nicicând un neitalian nu va veni să se așeze pe tronul lui Petru!“ Oprisem orice învățătură, orice studiu, consacrându-mi timpul acestei lupte E adevărat că eram corect retribuit Cardinalul Giulio făcea să-mi parvină importante sume de bani însoțite de scrisori de încurajare Făgăduia să-și arate întreaga recunoștință de îndată ce se va fi schimbat norocul Așteptam clipa asta cu nerăbdare, căci situația mea la Roma devenea precară Un preot care-mi era prieten, autorul unui pamflet incendiar, fusese închis la Sant’Angelo la două ceasuri după ce mă vizitase Un altul fusese molestat de niște călugări spanioli Mă simțeam eu însumi veșnic pândit Nu mai ieșeam de acasă decât pentru a face câteva rapide cumpărături în cartier În fiecare noapte aveam impresia că dorm pentru ultima oară lângă Maddalena Și o strângeam și mai tare în brațe",
    "669": " \n\nANUL LUI SOLIMAN 929 de la hegira (20 noiembrie 1522 9 noiembrie 1523) \nÎn anul acela, Marele Turc, sultanul, avea să-și redobândească în ochii mei buna reputație Firește că el personal n-a avut vreodată habar de acest lucru, dar ce-are a face? Vrajba făcuse ravagii în mine însumi și tot în mine avea să se resoarbă Fusesem nevoit să fug din cea mai puternică împărăție a islamului pentru a pune la adăpost un copil de răzbunarea unui monarh sângeros, și găsisem în Roma creștină pe califul în umbra căruia aș fi vrut atât de mult să trăiesc la Bagdad sau la Córdoba Spiritul meu se complăcea în acest paradox, însă conștiința mea nu era împăcată Era oare deja depășită vremea când puteam fi mândru de ai mei fără ca acest lucru să fie rodul unei biete lăudăroșenii? Apoi a venit vremea lui Adrian Apoi a lui Soliman",
    "670": " Și mai ales s-a produs vizita aceea a lui Abbad La înapoierea lui de la Tunis trecuse să mă vadă, fidel promisiunii făcute, și, înainte chiar să-și fi descleștat buzele, ochii lui mă compătimeau deja Cum șovăia să-mi spună veștile aflate, eram dator să-l fac să capete curaj: — Nu poți reproșa unui mesager lucrul de care răspunzătoare este Providența Adăugând apoi, cu un zâmbet prefăcut: — Când ți-ai părăsit familia de ani buni, nu te poți aștepta la nici o veste bună Chiar dacă mi-ai spune că Nur a mai făcut un copil, tot nenorocire s-ar chema Socotind de bună seamă că sarcina lui ar deveni încă și mai puțin lesnicioasă dacă m-ar lăsa să continuu cu gluma, prietenul meu se decise să vorbească: — Nevasta ta nu te-a așteptat N-a trăit decât câteva luni în casa ta de la Tunis Mâinile îmi erau jilave",
    "671": " — A plecat Ți-a lăsat asta Îmi întinse o scrisoare pe care am dezlipit-o Caligrafia era îngrijită, fără îndoială aceea a unui scriitor public Dar cuvintele îi aparțineau lui Nur: \nDacă n-ar fi vorba decât de fericirea mea, te-aș fi așteptat ani îndelungați, chiar de-aș fi ajuns să-mi văd părul încărunțind în singurătatea nopților Dar eu nu trăiesc decât pentru fiul meu, pentru destinul lui care se va împlini într-o zi, cu voia lui Dumnezeu Te vom chema atunci alături de noi, ca să împărțim onorurile așa cum tu ai împărțit cu noi primejdiile Până atunci, eu mă voi afla în Persia, unde, în lipsa unor prieteni, Bayazid îi va avea măcar de partea lui pe dușmanii celor care-l hăituiesc Ți-o las pe Hayat Ți-am purtat fiica așa cum tu ai purtat taina mea, și a venit vremea ca fiecare să-și ia înapoi ceea ce îi aparține",
    "672": " Unii vor zice că sunt o mamă nedemnă, dar tu știi că pentru binele ei te părăsesc, spre a o feri de pericolele care ne însoțesc pașii, mie și fratelui ei Ți-o las ca pe un dar, pe care să-l primești la înapoierea ta: când va crește, îmi va semăna și-ți va readuce în minte în fiecare clipă imaginea unei prințese blonde pe care ai iubit-o și care te-a iubit Și care te va iubi mereu, din depărtarea noului ei exil Fie că voi întâlni moartea sau gloria, nu lăsa să fie întunecat chipul meu în inima ta! \n\nLa prima lacrimă pe care o văzuse curgând, Abbad se proptise în coate la fereastră, prefăcând-se absorbit de ceva văzut în grădină Fără să mă uit la scaunele goale care ne înconjurau, m-am lăsat să alunec jos, cu ochii încețoșați Ca și cum Nur s-ar fi aflat în fața mea, i-am adresat un murmur furios: — La ce bun să visezi la un palat când poți găsi fericirea într-o cocioabă de la poalele piramidelor! După câteva clipe, Abbad a venit să se așeze alături de mine",
    "673": " — Mama și fiicele tale sunt sănătoase Harun le trimite lună de lună bani și hrană După ce am mai oftat de vreo două ori, i-am întins scrisoarea A făcut un gest ca s-o dea la o parte, dar eu am stăruit Fără să știu prea bine de ce, țineam ca el s-o citească Poate că voiam să se abțină s-o condamne pe Nur Poate că voiam, din amor propriu, să evit să se uite la mine cu milă, de parcă aș fi fost un soț de rând, lăsat de izbeliște de o soție sătulă să-l mai aștepte Desigur că mai simțeam și nevoia să împart cu un prieten o taină pe care de acum înainte aveam s-o port de unul singur Așa că i-am istorisit în amănunțime povestea circazienei mele, începând cu întâlnirea întâmplătoare din casa unui negustor din Khan el-Khalili",
    "674": " — Îți înțeleg acum spaima atunci când ofițerul turc l-a luat pe Bayazid în brațe în portul Alexandria Am râs Abbad a continuat, mulțumit că a putut să mă amuze: — Nu-mi puteam explica de ce un granadin se temea în asemenea măsură de otomani, singurii care promit să-i redea odată și odată orașul — Nici Maddalena nu izbutește să înțeleagă Ea ar vrea ca toți andaluzii, evrei sau musulmani, să fie entuziasmați aidoma ei de fiecare dată când parvine știrea unei victorii otomane Și se miră că rămân atât de rece — Ai de gând să-i explici acum? Abbad vorbise cu glas scăzut Am răspuns pe același ton: — Îi voi spune totul, treptat și cu încetul Nu-i puteam dezvălui mai înainte existența lui Nur M-am întors spre prietenul meu Vocea mea s-a făcut încă și mai slabă și mai visătoare: — Ai băgat de seamă cât ne-am schimbat de la sosirea noastră în această țară? La Fès, n-aș fi vorbit astfel despre soțiile mele, nici măcar cu prietenul meu cel mai apropiat",
    "675": " Dacă aș fi făcut-o, ar fi roșit până în creștetul turbanului Abbad mi-a dat dreptate râzând — Mă foloseam eu însumi de o mie și una de formule de scuze pentru a-mi întreba vecinul ce mai face soția sa, iar acesta, înainte de a-mi răspunde, se asigura mai întâi că nu ne asculta nimeni, de teamă ca onoarea lui să nu aibă de suferit După ce am râs din toată inima și după ce s-au scurs câteva clipe de tăcere, companionul meu a început o frază, după care s-a întrerupt, șovăielnic și încurcat: — Ce voiai să spui? — Cu siguranță nu e încă momentul — Ți-am destăinuit prea multe secrete, ca să-mi ascunzi astfel jumătate din ce gândești! S-a resemnat — Voiam să spun că de acum ești liber să-i iubești pe otomani, deoarece Bayazid nu mai e fiul tău, deoarece soția ta nu mai e o circaziană, deoarece la Roma protectorul tău i-a cedat locul unui inchizitor, deoarece la Constantinopol Selim cel Crud a murit de doi ani, iar cel care i-a luat locul este Soliman",
    "676": " Înr-un anume sens, Abbad spunea adevărul Eram de acum liber în sentimentele mele, în entuziasmul meu, liber să mă alătur efuziunilor spontane ale Maddalenei Câtă fericire, câtă seninătate să poți trasa în mijlocul evenimentelor lumii o linie de cumpănă între motivele de bucurie și cele de mâhnire! Fericirea asta, totuși, știam că-mi era interzisă, prin însăși firea mea — Dar te cunosc, reluă Abbad, fără să se uite la mine Nu știi să-ți duci o bucurie până la capăt Stătu o clipă pe gânduri — Cred că, pur și simplu, nu-ți plac prinții, și încă și mai puțin sultanii Când unul dintre ei obține o victorie, te pomenești de la bun început în tabăra dușmanilor lui, iar când câțiva proști li se închină, asta e deja pentru tine un motiv să-i detești Și de data asta Abbad spunea adevărul Văzând că nu încercam să mă apăr, m-a hărțuit: — Pentru ce să-i fii ostil lui Soliman? Îmi vorbea cu o naivitate atât de înduioșătoare, că nu m-am putut împiedica să zâmbesc",
    "677": " În aceeași clipă a intrat în încăpere Maddalena A auzit fraza prietenului meu, pe care acesta s-a grăbit să i-o traducă în italiană, știind că ea îi va sări imediat în ajutor Ceea ce ea a și făcut cu tărie: — Pentru ce naiba să-i fii ostil lui Soliman? A înaintat agale spre noi, care continuam să stăm rezemați de perete, ca niște școlari ce-și recită lunga surată a femeilor Abbad s-a ridicat, îngăimând ceva Eu am rămas pe loc, gânditor și perplex Însoțindu-mi gândul, Maddalena începu un pasionat elogiu al sultanului: — De când e la putere, Soliman a pus capăt obiceiurilor sângeroase ale tatălui său N-a pus să li se taie beregata nici fraților, nici fiilor, nici verilor lui Oamenii de vază surghiuniți din Egipt au fost aduși acasă Temnițele s-au golit Constantinopolul îi înalță osanale tânărului suveran, comparându-i faptele cu o rouă binefăcătoare; iar orașul Cairo nu mai trăiește cu teamă și îndoliat",
    "678": " — Un sultan otoman care nu ucide! Tonul meu era foarte sceptic Abbad a corectat: — Orice prinț trebuie să și ucidă Totul e să nu-și facă din acest lucru o plăcere, cum s-a întâmplat cu bătrânul sultan Soliman este cu adevărat din rasa otomanilor și, în materie de războaie, nu e cu nimic mai prejos decât tatăl lui De două luni, îi asediază pe cavalerii din insula Rhodos, folosindu-se de cea mai mare flotă pe care a avut-o vreodată islamul Printre ofițerii din preajma lui se află Harun, cumnatul tău, iar alături de el este fiul lui cel mare, cel care ar trebui într-o bună zi s-o ia în căsătorie pe Sarwat, fiica ta, verișoara lui Că-ți place ori ba, rudele tale iau deja parte la această bătălie Chiar dacă n-ai avea nici un chef să li te alături, nu s-ar cuveni oare ca măcar să le dorești victoria? M-am întors spre Maddalena, care părea încântată de vorbele prietenului meu",
    "679": " Am întrebat-o cu oarecare solemnitate: — Dacă aș hotărî că a sosit ceasul să luăm calea Tunisului împreună cu copilul nostru, ce ai avea de spus? — Doar o vorbă să spui și voi pleca bucuroasă, departe de papa ăsta inchizitor care n-așteaptă decât un prilej ca să te înhațe! Abbad era cel mai stârnit dintre noi trei: — Nimic nu vă reține aici Plecați imediat, o dată cu mine! L-am potolit: — Suntem abia în decembrie Dacă ar trebui s-o pornim pe mare, nu s-ar putea mai devreme de trei luni — Veniți la mine la Neapole, iar de acolo vă veți îmbarca spre Tunis la începutul primăverii — Asta se poate, am zis eu gânditor M-am grăbit însă să adaug: — Am să mă mai gândesc! Abbad n-a mai auzit ultimele cuvinte Pentru a sărbători timida mea acceptare și a evita să mă vadă că-mi schimb părerea, strigă de la fereastră pe doi dintre servitorii săi",
    "680": " Unuia îi porunci să meargă să cumpere două sticle din cel mai bun vin grecesc, iar pe celălalt îl puse să pregătească o pipă cu tutun — Ai gustat cumva din această dulce otravă din Lumea Nouă? — O dată, acum doi ani, acasă la un cardinal florentin — Nu se găsește de vânzare la Roma? — Nu există decât în unele taverne Dar acei tabacchini care le țin sunt oamenii cei mai prost văzuți din oraș — Curând, lumea întreagă va fi plină de tabacchini, iar reputația lor nu va fi mai proastă decât aceea a băcanilor sau a negustorilor de parfumuri Eu însumi aduc de la Sevilla încărcături întregi de tutun pe care le vând la Brussa și la Constantinopol Am tras un fum Maddalena îi aspiră aroma, dar refuză să încerce — Mi-ar fi prea teamă că am să mă înec cu fumul! Abbad din Sousa a sfătuit-o atunci să pună apă la încălzit pentru a bea tutunul ca pe o infuzie, cu un pic de zahăr",
    "681": " \n* * * \nDupă ce Abbad a plecat de la noi în ziua aceea, Maddalena mi-a sărit imediat de gât — Sunt fericită că plec Să nu mai zăbovim aici! — Fii gata! Când se va întoarce prietenul meu, vom porni la drum împreună Abbad se dusese la Ancona cu treburi, făgăduind să fie înapoi în mai puțin de zece zile Și-a ținut promisiunea, fiind însă întâmpinat de o Maddalena care plângea cu sughițuri Fusesem arestat în ajun, pe 21 decembrie, într-o zi de duminică, pe când duceam, foarte imprudent, un pamflet pe care mi-l strecurase în buzunar un călugăr francez la ieșirea din biserica San Giovanni dei Fiorentini Coincidență sau jignire deliberată, când am fost dus la castelul Sant’Angelo, am fost închis în aceeași celulă pe care o ocupasem aproape doi ani Dar, la vremea aceea, nu riscam decât captivitatea, pe când, de data asta, puteam fi judecat și condamnat să-mi ispășesc pedeapsa într-o închisoare îndepărtată sau chiar pe o galeră",
    "682": " Fără îndoială că n-aș fi fost atât de afectat de acest lucru dacă n-aș fi pus la cale plecarea Cu toate astea, în primele zile, detenția a fost mai puțin aspră decât mă temeam În februarie, am putut chiar primi un dar de la Abbad, care, date fiind condițiile, mi s-a părut somptuos: o manta din lână și o prăjitură cu curmale, însoțite de o scrisoare prin care îmi vestea în cuvinte abia deghizate cucerirea Rhodosului de către Soliman: Marea i-a dus pe ai noștri în vârful stâncii, iar pământul a fremătat la strigătele noastre de triumf Văzut din celula mea, evenimentul mi-a apărut ca o revanșă personală împotriva lui Adrian și a viselor lui de cruciadă Iar când, în cursul lunilor următoare, detenția s-a înăsprit, când n-am mai avut nimic de citit, nimic pentru a putea scrie, nici pană, nici cerneală, nici hârtie, nici măcar o făclie ca să risipesc bezna care se instala încă de după-amiază, când nu mai aveam nici o legătură cu exteriorul, când temnicerul meu se făcea că nu pricepe nici o limbă, în afară de un vag dialect germanic, am început să mă uit la scrisoarea de la Abbad ca la o relicvă și să repet ca pe o formulă incantatorie cuvintele referitoare la cucerirea Rhodosului",
    "683": " Într-o noapte, am avut un vis L-am văzut pe Soliman având, sub turban, un chip de copil, cel al lui Bayazid Cobora iute de pe un munte spre a veni să mă scoată din temniță, dar, înainte să fi putut ajunge la mine, eram deja treaz, tot în celulă, neînstare să mai adorm pentru a mai visa un pic Bezna, frigul, lipsa de somn, disperarea, liniștea Ca să nu-mi pierd de tot mințile, mi-am reluat obiceiul de a mă ruga, de cinci ori pe zi, Dumnezeului copilăriei mele Așteptam de la Constantinopol mâna ce avea să mă descătușeze Însă eliberatorul meu se afla mult mai aproape, fie ca Prea-Înaltul să-i dea ajutorul Său în furtuna care este astăzi soarta lui! \n\nANUL CLEMENT 930 de la hegira (10 noiembrie 1523 28 octombrie 1524) \nUn tumult de pași, o mulțime de glasuri, apoi sutele de zgomote seci și impersonale ale unei chei care se răsucește și ale unei uși care se mișcă încet în balamalele ei ruginite",
    "684": " În picioare lângă pat, mă frecam la ochi, pândind siluetele care aveau să se decupeze în lumina de afară A intrat un bărbat Când l-am recunoscut pe Guicciardini, am făcut un pas spre el, gata să-i sar de gât, dar m-am oprit scurt M-am dat chiar îndărăt, împins parcă de o forță nevăzută Poate că de vină era fața lui ca de gheață, sau poate tăcerea, prelungită câteva secunde, sau rigiditatea neobișnuită a înfățișării sale În penumbră mi s-a părut că deslușesc pe buzele lui ceva ce aducea a zâmbet, dar, când a vorbit, a făcut-o cu o voce distantă și, după cât mi se părea mie, exagerat de mâhnită: — Sanctitatea Sa dorește să vă vadă Se cuvenea oare să mă tânguiesc sau să mă bucur? Pentru ce voia Adrian să mă vadă? Pentru ce mi-l trimitea pe Guicciardini în persoană? Obrazul inexpresiv al florentinului nu mi-a îngăduit să-l întreb",
    "685": " Am cătat spre cer Trebuia să fi fost cam șase sau șapte dimineața, dar în ce zi? Și în ce lună? L-am întrebat pe unul dintre temniceri în vreme ce străbăteam un coridor în direcția Vaticanului Cel care a răspuns a fost Guicciardini, cât mai sec cu putință — Este vineri, 20 noiembrie 1523 Ajunsese la o ușiță Bătu și intră, făcându-mi semn să-l urmez Erau acolo trei fotolii roșii și goale, în chip de mobilier Se așeză, fără a mă pofti să fac la fel Nu-mi puteam explica atitudinea lui El care fusese un prieten atât de apropiat, un confident, el care, o știam bine, aprecia așa de mult compania mea, care schimbase cu mine vorbe de duh și înghionteli prietenești Brusc, se ridică în picioare — Sfinte Părinte, iată prizonierul! Papa intrase fără zgomot prin ușița din spatele meu",
    "686": " M-am întors ca să-l văd — Doamne sfinte! Doamne sfinte! Doamne sfinte! Eram incapabil să mai rostesc alte cuvinte Am căzut în genunchi și, în loc să sărut mâna suveranului pontif, am strâns-o la piept, mi-am apăsat-o pe frunte, pe fața scăldată în lacrimi, pe buzele-mi tremurătoare Se desprinse fără bruschețe: — Trebuie să merg țin să liturghia Mă voi întoarce aici peste un ceas Dându-mi drumul să alunec pe podea, ieși Guicciardini izbucni în râs M-am sculat și am înaintat către el, cu un aer amenințător — Să te îmbrățișez sau să te snopesc în bătaie? A râs și mai strașnic M-am prăvălit într-un fotoliu fără să mă fi invitat — Spune-mi, Francesco, am visat cumva? Prin încăperea asta a trecut într-adevăr cardinalul Giulio, înveșmântat în alb? Lui i-am sărutat mâna? — Cardinalul Giulio de Medici nu mai există",
    "687": " A fost ales ieri în scaunul Sfântului Petru și a luat numele de Clement, al șaptelea cu acest nume — Doamne sfinte! Doamne sfinte! Îmi curgeau lacrimile fără să mi le pot opri Am fost totuși în stare să îngaim, printre suspine: — Și cu Adrian ce s-a întâmplat? — N-aș fi crezut că dispariția sa te va afecta atât de tare! I-am trântit un ghiont cu pumnul în umăr pe care nici măcar n-a încercat să-l eschiveze, știind bine că-l merita — Papa Adrian ne-a părăsit cu două luni în urmă Se spune că a fost otrăvit Când vestea morții sale s-a răspândit, niște necunoscuți au atârnat ghirlande pe ușa medicului său, pentru a-i mulțumi că a salvat Roma A murmurat o indispensabilă formulă de reprobare, după care a continuat: — Atunci a început o luptă în conclav între cardinalul Farnese și cardinalul Giulio",
    "688": " Cel dintâi părea că se bucură de mai multe sufragii, dar, după încercarea prin care tocmai trecuseră, prinții Bisericii doreau să regăsească în fruntea acestui oraș mărinimia unui Medici După numeroase rânduri de scrutin, a fost ales prietenul nostru Imediat a început sărbătoarea pe străzi Unul dintre primele gânduri ale suveranului pontif a fost pentru tine, dau mărturie că așa a fost Voia să te elibereze neîntârziat, dar i-am cerut îngăduința să aranjez această mică punere în scenă Ai să mă ierți? — Cu greu! L-am strâns la piept într-o călduroasă îmbrățișare — Maddalena și Giuseppe n-au dus lipsă de nimic Ți-aș fi spus să mergi să-i vezi, dar trebuie să-l așteptăm pe papă Cât m-a pus florentinul la curent cu toate cele întâmplate de la întemnițarea mea, Clement al VII-lea era deja înapoi A cerut să nu fie deranjat și a venit să se așeze, fără nici un fel de ceremonie, pe fotoliul pe care i-l rezervaserăm",
    "689": " — Credeam că cele mai bune farse din Roma erau cele ale regretatului cardinal Bibbiena Însă găselnițele lui messer Guicciardini merită să fie ținute minte S-a îndreptat ușor în jilț, iar chipul i s-a îngrijorat brusc M-a fixat cu intensitate — Noaptea trecută am stat îndelung de vorbă, Francesco și cu mine Nu-mi poate da multe sfaturi în materie de religie, dar Providența a adăugat funcției mele pe aceea de cârmuitor al unui stat și de proteguitor al scaunului Sfântului Petru dinaintea încălcărilor produse de puterile vremelnice În această privință, sfaturile lui Francesco îmi sunt de mare preț, ca și ale dumitale, Leon Dintr-o privire, îi dădu cuvântul diplomatului — Te-ai întrebat ades, Leon, care era adevăratul motiv al aducerii tale la Roma, pentru ce ne-am hotărât într-o bună zi să-l punem pe Pietro Bovadiglia să răpească un învățat maur de pe coastele Berberiei? Era un plan pe care răposatul papă Leon n-a găsit niciodată prilejul să ți-l dezvăluie",
    "690": " A sosit momentul astăzi Guicciardini tăcu, iar Clement continuă, ca și cum ar fi recitat amândoi același text: — Să privim lumea în care trăim La răsărit, un imperiu de temut, însuflețit de o credință care nu e și a noastră, un imperiu clădit pe ordine și pe disciplina oarbă, iscusit în fabricarea de tunuri și în înarmarea flotelor Trupele lui înaintează spre centrul Europei Buda și Pesta sunt amenințate, iar Viena va fi și ea nu peste mult timp La apus, un alt imperiu, creștin, dar nu mai puțin de temut, deoarece se întinde deja din Lumea Nouă până la Neapole și visează să stăpânească întreaga lume Dar, în primul rând, visează să supună Roma voinței lui Pe pământurile sale spaniole înflorește Inchiziția, pe pământurile sale germane înflorește erezia lui Luther Diplomatuil preciză, încurajat de papă, care dădea din cap în semn de încuviințare: — De-o parte Soliman, sultan și calif al islamului, tânăr, ambițios, cu putere nesfârșită, dar preocupat să facă uitate crimele tatălui său și să apară ca un om de bine",
    "691": " De cealaltă parte, Carol, rege al Spaniei, și mai tânăr încă, și nu mai puțin ambițios, care a izbutit să facă să fie ales pe bani grei să urce pe tronul Sfântului Imperiu În fața acestor doi oameni, cei mai puternici din lume, se află, spre a le ține piept, statul pontifical, cruce uriașă și spadă pitică Făcu o scurtă pauză — Firește, Sfântul Scaun nu este singurul care se teme de acestă conjuncție Mai este și regele Francisc, care se agită pentru a evita ca regatul Franței să fie făcut bucăți Mai este și Henric al Angliei, cu totul devotat Sanctității Sale, dar prea departe pentru a putea fi de vreun ajutor Tot nu vedeam cum putea fi utilă umila mea persoană în acest concert al capetelor încoronate Dar m-am ferit să-l întrerup pe florentin — Această situație delicată, la care a făcut aluzie în fața ta Sfântul Părinte Leon, era subiectul unor frecvente discuții cu cardinalul Giulio și cu mine însumi",
    "692": " Astăzi, ca și ieri, suntem convinși că trebuie să acționăm în numeroase direcții spre a îndepărta primejdiile Trebuie, înainte de toate, să ne împăcăm cu Francisc, ceea ce nu e un lucru ușor De treizeci de ani, regii Franței încearcă să cucerească Italia Sunt pe bună dreptate socotiți răspunzători de nenorocirile care năpădesc peninsula, trupele lor fiind acuzate că aduc cu ele epidemii și distrugere Mai trebuie să convingem Veneția, Milano și Florența să-și dea uitării disputele, pentru a face front comun împotriva imperialilor Își luă o voce învăluitoare și se aplecă în față, așa cum făcea de fiecare dată când voia să facă o confidență: — Am socotit de asemenea că trebuie începute negocieri cu otomanii În ce mod? Nu știm După cum nu știm nici ce am putea obține Să încetinim năvala ienicerilor pe pământurile creștine ale Europei Centrale? Fără îndoială că nu",
    "693": " Să restabilim pacea în Mediterana? Să punem capăt prădăciunilor piraților? Răspunse propriilor lui întrebări printr-o strâmbătură dubitativă Clement preluă ștafeta: — Ceea ce este sigur e că a sosit vremea de a clădi o punte între Roma și Constantinopol Dar eu nu sunt sultan Dacă aș îndrăzni să grăbesc lucrurile, aș fi năpădit de mii de critici venite din Spania și din Germania, ba încă aș fi luat la rost și de propriii mei colegi Zâmbi de acest lapsus — Vreau să zic de cardinali Trebuie să procedăm cu mare prudență, să așteptăm ocaziile favorabile, să vedem cum acționează francezii, venețienii și celelalte puteri creștine Voi doi veți face echipă împreună Leon cunoaște acum limba turcă, pe lângă arabă; îi cunoaște mai cu seamă pe otomani și modul lor de a gândi și de a acționa; a fost chiar în solie la Constantinopol; Francesco știe totul în legătură cu politica Noastră și poate negocia în numele Nostru",
    "694": " Mai adăugă, oarecum ca pentru sine: — Aș fi dorit doar ca unul dintre emisari să fie un preot Apoi, mai tare, un pic zeflemitor: — Messer Guicciardini a refuzat întotdeauna să se lase hirotonisit Cât despre dumneata, Leon, mă mir că scumpul Nostru văr și slăvit predecesor nu ți-a sugerat niciodată să-ți închini viața religiei Eram perplex: pentru ce omul care mă prezentase Maddalenei îmi punea o astfel de întrebare? Am tras cu coada ochiului spre Guicciardini și mi s-a părut că stătea pe ghimpi Am tras concluzia că papa încerca să-mi verifice cunoștințele religioase înainte de a-mi încredința o misiune pe lângă musulmani Văzând că zăboveam cu răspunsul, a stăruit: — Religia n-ar fi fost oare cea mai bună dintre căile posibile pentru un cărturar și erudit ca dumneata? Am fost evaziv — A vorbi despre religie în prezența Sanctității Sale este ca și cum s-ar vorbi despre o logodnică în prezența părintelui ei",
    "695": " Clement a zâmbit Fără totuși să-mi dea drumul — Și ce ai spune despre logodnică dacă tatăl n-ar fi de față? Am hotărât să n-o mai ocolesc cu răspunsul: — Dacă nu m-ar asculta chiar șeful Bisericii, aș spune că religia îi învață pe oameni smerenia, dar că ea însăși n-are nici un pic de smerenie Aș spune că toate religiile au dat sfinți și asasini, cu aceeași conștiință liniștită Și că în viața acestui oraș, există ani ai lui Clement și ani ai lui Adrian, între care religia nu îngăduie să alegi — Oare islamismul îți îngăduie să alegi mai bine? Am fost cât pe ce să spun „noi“, dar mi-am dat seama la timp: — Musulmanii învață că „cel mai bun dintre oameni este cel mai util oamenilor“, dar, în pofida unor asemenea cuvinte, li se întâmplă să cinstească falși cucernici mai mult decât pe adevărații binefăcători",
    "696": " — Și adevărul unde își are locul în toate astea? — E o întrebare pe care nu mi-o mai pun: între adevăr și viață, eu am făcut deja o alegere — Trebuie totuși să existe o Credință adevărată! — Ceea ce îi unește pe cei ce cred nu e atât credința comună, cât gesturile pe care le repetă în comun — Așa să fie oare? Tonul papei era insondabil Se gândea cumva să repună în discuție misiunea pe care tocmai mi-o încredințase? Guicciardini părea să se teamă că așa stau lucrurile, așa că interveni, cu un zâmbet cât se poate de larg: — Leon vrea să spună că adevărul nu-I aparține decât lui Dumnezeu și că oamenii nu pot decât să-l desfigureze, să-l înjosească, să-l înrobească Cu un ton oarecum de încuviințare, am murmurat, destul de tare ca să fiu auzit: — Fie ca aceia care dețin adevărul să-l elibereze! Clement lăsă să se audă un râs confuz",
    "697": " Apoi reluă: — Să rezumăm Fratele Leon nu va intra în călugărie; va intra doar în diplomație, la fel ca fratele Francesco Liniștit acum, acesta își împreună mâinile, luă o mutră cucernică și rosti cu voce comică: — Dacă fratele Leon are oroare de adevăr, să nu se teamă: nu-l va întâlni prea des în confreria noastră — Amen, am închis eu discuția pe același ton \n* * * \nNumeroși prieteni se adunaseră la mine acasă ca să-mi sărbătorească eliberarea, a cărei veste se răspândise încă din zori Vecini, elevi, prieteni, cu toții au declarat la unison că mă schimbasem prea puțin în decursul unui an de temniță Cu toții, în afară de Giuseppe, care a refuzat cu îndârjire să mă recunoască și care a stat trei zile încheiate îmbufnat până să-mi spună pentru prima oară în viață: „Tată!“ Curând a sosit și Abbad de la Neapole spre a-mi saluta întoarcerea, dar și pentru a mă îndemna să părăsesc Roma fără zăbavă",
    "698": " Pentru mine, nici nu se mai punea problema — Ești sigur că viitoarea dată când ai să vrei să pleci n-ai să fii iarăși închis la Sant’Angelo? — Dumnezeu va alege dacă să mă lase aici sau să mă facă să plec Vocea lui Abbad se înăspri brusc: — Dumnezeu a ales deja Nu spune El că nu trebuie să rămâi de bunăvoie într-o țară necredincioasă? Mi-am pus asupra lui o privire încărcată de reproșuri S-a grăbit să-și ceară iertare: — Știu că n-am dreptul să-ți dau lecții, eu care trăiesc la Neapole, care ofer de două ori pe an daruri bisericii Sfântului Gennaro, care am ca parteneri oameni din Biscaya și din Castilia Dar mă tem pentru tine, jur pe Cartea Sfântă! Te simt angajat în dispute care nu sunt pentru noi Dacă pleci la război împotriva unui papă, numai moartea lui te salvează",
    "699": " — Orașul ăsta este astăzi și al meu, iar pentru că aici am aflat ce înseamnă închisoarea, mă simt și mai legat de soarta lui și de aceea a oamenilor care-l cârmuiesc Ei mă consideră prieten, iar eu n-aș putea să-i tratez doar ca pe niște rumi — Dar familia ta e în altă parte, iar tu o ignori de parcă treizeci de ani din viața ta și a ei nici n-ar fi existat vreodată Făcu o pauză înainte de a-mi trânti vestea următoare: — Mama ta a murit în vara asta Vizibil la curent, Maddalena îmi încălzi mâna cu un sărut de mângâiere Abbad continuă: — Mă aflam la Tunis când a căzut bolnavă pentru ultima oară A cerut să te vadă — I-ai spus că eram în temniță? — Da! Am preferat să aibă pentru tine mai curând un ultim gând de îngrijorare, decât unul de dezaprobare",
    "700": " \n* * * \nPentru a se face iertat că fusese încă o dată un mesager al nenorocirii, Abbad îmi adusese de la Tunis un sipet care conținea voluminoasele mele note de călătorie, datorită cărora aveam să mă pot pune pe treabă întocmind lucrarea ce-mi fusese ades cerută de la venirea mea la Roma: o descriere a Africii și a lucrurilor care se află acolo și sunt demne de a fi reținute Dar nu scrisesem încă nici măcar primul rând, când un alt proiect a venit să acapareze ceasurile mele închinate scrisului, un proiect nebunesc, dar fascinant, care mi-a fost propus cu prilejul unei vizite ce mi l-a readus pe fostul meu elev Hans, la o lună de la ieșirea mea din temniță Hotărându-se să se întoarcă în Saxonia, venea să-și ia rămas-bun, să mă asigure încă o dată de recunoștința sa pentru învățătura pe care i-o dădusem și să-mi prezinte cu această ocazie pe unul dintre prietenii lui, un tipograf, saxon ca și el, dar stabilit la Roma de mai bine de cincisprezece ani",
    "701": " Contrariul lui Hans, omul nu era un adept al lui Luther Se considera un discipol al unui cugetător olandez despre care Guicciardini îmi vorbise deja: Erasmus Acesta îi sugerase ideea nebunească pe care el și-o însușise Era vorba de pregătirea unui uriaș lexic în care fiecare cuvânt să figureze într-o sumedenie de limbi, printre care latina, araba, ebraica, greaca, germana din Saxonia, italiana, franceza, castiliana, turca și multe altele În ce mă privește, m-am angajat să furnizez părțile arabă și ebraică pe baza unei lungi liste de cuvinte latinești Tipograful se exprima cu o ardoare emoționantă: — Fără îndoială că acest proiect nu va vedea niciodată lumina zilei, cel puțin nu cât trăiesc eu și sub forma pe care o visez Cu toate astea, sunt gata să-i consacru viața și banii mei A face în așa fel ca toți oamenii să se poată înțelege într-o bună zi nu reprezintă oare cel mai nobil dintre idealuri? Acestui vis măreț, acestei minunate nebunii, tipograful saxon îi dăduse un nume: Anti-Babel",
    "702": " \n\nANUL REGELUI FRANȚEI 931 de la hegira (29 octombrie 1524 17 octombrie 1525) \nFriguroasă mesageră a morții și a înfrângerii, zăpada a căzut peste drumul meu, în anul acela, pentru a treia oară La fel ca la Granada într-o iarnă a copilăriei mele, la fel ca în Atlas în toamna norocului meu, ea s-a întors cu viscol, suflu devastator, șoaptă nefastă a Destinului Mă întorceam acasă de la Pavia, în compania lui Guicciardini, după ce dusesem la bun sfârșit cea mai extraordinară dintre solii, ca și cea mai tainică, din moment ce, dintre toți principii creștinătății, doar papa îi cunoștea cuprinsul și doar regele Franței fusese înștiințat cum se cuvine asupra lui În aparență, florentinul era cel care primise de la Clement al VII-lea sarcina unei misiuni de bune oficii Lunile din urmă fuseseră sângeroase Trupele împăratului încercaseră să cucerească Marsilia, făcând să cadă asupra orașului sute de ghiulele de tun",
    "703": " Fără succes Regele Francisc ripostase venind să se înstăpânească peste Milano, apoi asediind Pavia Cele două armate amenințau să se înfrunte în Lombardia și era de datoria papei să prevină o luptă devastatoare Era de datoria sa, mi-a explicat Guicciardini, dar nu și în interesul său, deoarece doar rivalitatea dintre cele două puteri creștine îi lăsa Sfântului Scaun o oarecare marjă de independență „Pentru a fi siguri că nu se va face pace, trebuie să fim noi mediatorii“ Mai importantă era cealaltă misiune, cea care mă implica pe mine Papa aflase că un ambasador al sultanului călătorea spre tabăra regelui Franței Nu era acesta prilejul atât de așteptat pentru a intra în legătură cu otomanii? Trebuia să ne găsim, Guicciardini și cu mine, sub zidurile Paviei o dată cu acest emisar, trebuia să-l abordăm și să-i transmitem un mesaj verbal de la Clement al VII-lea",
    "704": " În ciuda frigului, am ajuns la liniile franceze în mai puțin de o săptămână Am fost mai întâi întâmpinați de un bătrân gentilom de rang înalt, mareșalul de Chabannes, senior de La Palice, care-l cunoștea foarte bine pe Guicciardini A părut uimit de vizita noastră, dat fiind că un alt trimis al papei, ofițerul de la Vatican Matteo Giberti, sosise cu o săptămână în urmă Fără să se lase încolțit, însoțitorul meu răspunse pe un ton pe jumătate insinuant, pe jumătate amuzant, că era normal „să-l pună pe Ioan Botezătorul să-I premeargă lui Hristos“ Fanfaronadă aparent utilă, deoarece florentinul a fost primit chiar în ziua aceea de către rege În ce mă privește, eu n-am fost admis la discuție, dar i-am putut săruta mâna monarhului, gest pentru care abia de a fost nevoie să mă aplec, căci mă domina cu cel puțin o palmă",
    "705": " Ochii i-au alunecat pe deasupra mea ca umbra unei trestii, înainte de a se risipi în mii de scântei imperceptibile, în vreme ce ai mei fixau fascinați un punct precis de pe chipul lui, acolo unde un nas imens părea că ocrotește mustața fină, plonjând vajnic deasupra buzelor Desigur că acest fizic făcea ca zâmbetul francezului să pară ironic chiar și atunci când se dorea binevoitor Guicciardini a ieșit plin de entuziasm din cortul rotund unde se desfășurase întrevederea Regele îi confirmase că otomanul urma să sosească a doua zi și se arătase încântat de ideea unui contact între Roma și Constantinopol — Oare s-ar putea el aștepta la ceva mai bun decât la o binecuvântare a Sfântului Părinte atunci când este vorba de a pecetlui o alianță cu necredincioșii? comentă florentinul După care adăugă, vizibil încântat să mă ia astfel pe nepregătite: — Am menționat prezența ta alături de mine și faptul că știi turcește, iar Maiestatea Sa m-a întrebat dacă ai putea face oficiul de tălmaci",
    "706": " Cu toate astea, când emisarul otoman a intrat și a început să vorbească, am rămas mut, incapabil să-mi descleștez buzele, incapabil chiar și să-mi dreg glasul Regele mi-a aruncat o privire cumplită; Guicciardini era roșu de mânie și de rușine Din fericire, vizitatorul avea propriul său dragoman care, pe deasupra, cunoștea limba lui Francisc Dintre toți cei de față, un singur om îmi înțelegea emoția și o împărtășea, deși funcția sa îi impunea să nu lase să se vadă nimic, cel puțin nu înainte de a fi isprăvit ritualul solemn al reprezentației Abia după ce a citit cu glas tare scrisoarea sultanului și a schimbat cu regele câteva fraze pline de zâmbete, ambasadorul s-a apropiat de mine și m-a strâns cu căldură la piept, spunând tare: — Știam că voi întâlni în această tabără prieteni și aliați, dar nu mă așteptam să regăsesc aici un frate pe care l-am pierdut de ani îndelungați",
    "707": " Când dragomanul soliei otomane a tălmăcit aceste vorbe, întreaga adunare n-a mai avut ochi decât pentru mine, iar Guicciardini a răsuflat ușurat Eu însumi nu aveam pe buze decât un singur cuvânt, năuc și incredul: — Harun! Mi se spusese, într-adevăr, în ajun că ambasadorul Marelui Turc se numește Harun Pașa Dar nici măcar o clipă n-am văzut nici cea mai mică legătură între el și prietenul meu cel mai bun, ruda mea cea mai apropiată, fratele meu aproape Am fost nevoiți să așteptăm până seara ca să rămânem singuri în cortul somptuos pe care escorta sa îl ridicase pentru el Excelența Sa Iscoditorul purta un turban înalt și greu din mătase albă, împodobit cu un rubin mare și cu o pană de păun Dar curând și l-a scos, cu un gest de eliberare, dând la iveală un cap cărunt și care începea să chelească",
    "708": " Fără ocolișuri, începu prin a-mi potoli evidenta curiozitate: — După călătoria noastră comună la Constantinopol, am trecut ades pragul Sublimei Porți, ca sol al lui Aruj Barbă Roșie, Dumnezeu să aibă milă de el! apoi al fratelui său, Khaireddin Am învățat limba turcă și limbajul curtenilor, mi-am făcut prieteni la diwan și am negociat alipirea Algerului la sultanatul otomanilor Cu asta am să mă fălesc până în ziua Judecății Mâna lui mătură aerul într-un gest larg — Acum, de la hotarele Persiei până pe coastele Maghrebului, de la Belgrad până în fericitul Yemen, există un singur imperiu musulman, al cărui stăpân mă onorează cu încrederea și bunăvoința sa Continuă, cu un accent de reproș deloc ascuns: — Dar tu, ce-ai făcut în toți acești ani? E adevărat că ești acum un înalt personaj la curtea papei? Am reluat intenționat propria lui formulă: — Sanctitatea Sa mă onorează cu încrederea și bunăvoința sa",
    "709": " Am socotit nimerit să adaug, accentuând fiecare cuvânt: — Și pentru a te întâlni m-a trimis aici Ar vrea să se stabilească un contact între Roma și Constantinopol Cum mă așteptam să văd oarecare agitație, oarecare bucurie sau surpriză, la această veste cât se poate de oficială, am fost profund înciudat Harun păru brusc preocupat de o pată de noroi de pe marginea mânecii sale bufante După ce frecă și suflă peste ea ca să șteargă orice urmă, catadicsi să rostească, într-o notă de pioasă frivolitate: — Între Roma și Constantinopol, spui tu? Și în ce scop? — Al păcii N-ar fi minunat ca, jur-împrejurul Mediteranei, creștinii și musulmanii să poată trăi și face negoț împreună fără războaie și fără piraterie, să pot merge de la Alexandria la Tunis cu familia fără a fi răpit de veun sicilian? Iarăși pata aia tenace de pe mânecă",
    "710": " O frecă și mai zdravăn, adresându-mi apoi o privire lipsită de amabilitate: — Ascultă-mă, Hassan! Dacă vrei să amintești de prietenia noastră, de anii noștri de școală, de familia noastră, de viitoarea căsătorie dintre fiul meu și fiica ta, să stăm atunci liniștiți de vorbă la o masă îmbelșugată și, pe Dumnezeu, am să gust clipa aceea mai mult decât oricine altcineva Dar dacă tu ești trimisul papei, iar eu cel al sultanului, atunci să stăm de vorbă altfel! Am încercat să mă apăr: — Ce-mi reproșezi? N-am vorbit decât de pace Nu e normal ca religiile Cărții Sfinte să înceteze masacrele? S-a întrerupt: — Ține minte că între Constantinopol și Roma, între Constantinopol și Paris, Credința este cea care învrăjbește, iar interesul, nobil sau josnic, cel care apropie Nu-mi vorbi nici de pace, nici de Cartea Sfântă, căci nu despre asta e vorba și nu la asta se gândesc stăpânii noștri",
    "711": " Încă de pe vremea când eram copii, nu izbutisem niciodată să susțin o discuție în fața Iscoditorului Răspunsul meu aducea a capitulare: — Văd totuși un interes comun între stăpânul tău și al meu: nici unul, nici celălalt n-ar vrea să vadă imperiul lui Carol Quintul întinzându-se peste întreaga Europă, și nici peste Berberia! Harun a zâmbit — Acum, că vorbim aceeași limbă, îți pot spune de ce am venit aici Aduc daruri regelui, făgăduieli, și chiar și o sută de călăreți valoroși care vor lupta alături de el Lupta noastră e aceeași: știi că trupele lui Francisc tocmai l-au prins pe Ugo de Moncada, omul pe care eu însumi l-am înfrânt în fața Algerului după moartea lui Aruj? Știi că flota noastră a primit ordin să intervină dacă imperialii ar mai încerca să cucerească Marsilia? Stăpânul meu e hotărât să pecetluiască alianța cu regele Francisc și, în acest scop, va spori gesturile de prietenie",
    "712": " — Ai să-i poți făgădui regelui că ofensiva otomană în Europa nu va continua? Harun a părut plictisit de naivitatea mea — Dacă i-am ataca pe maghiari, al căror suveran nu e altul decât cumnatul împăratului Carol, regele Franței nu s-ar gândi nicidecum să ne-o reproșeze Tot astfel, dacă vom asedia Viena, pe care o cârmuiește propriul frate al împăratului — Oare regelui Franței nu i s-ar aduce critici de către pairii săi dacă ar lăsa să fie astfel cucerite pământuri creștine? — Fără îndoială, dar stăpânul meu este gata să-i dea în schimb un drept de supraveghere asupra soartei bisericilor din Ierusalim și a creștinilor din Levant Am tăcut un moment, cufundați și unul, și altul în gânduri Harun s-a rezemat cu spatele de un cufăr frumos lucrat și a zâmbit — Când i-am spus regelui Francisc despre cei o sută de luptători pe care i-am adus, a părut încurcat",
    "713": " Am crezut o clipă că avea să refuze să-i lase să lupte alături de el, dar mi-a adresat în cele din urmă călduroase mulțumiri Și a pus să se spună în tabără că acești călăreți sunt vasali creștini ai sultanului Adăugă fără nici o tranziție: — Când ai să te întorci la ai tăi? — Într-o bună zi, fără doar și poate, am spus eu șovăielnic, atunci când Roma își va fi pierdut pentru mine farmecele — Abbad din Sousa mi-a spus, când l-am văzut la Tunis, că papa te-a ținut la beci vreme de un an, într-o fortăreață — Îl criticasem fără menajamente Harun fu cuprins brusc de un acces de ilaritate — Tu, Hassan, fiul lui Mohamed din Granada, ți-ai permis să-l critici pe papa în buricul Romei! Abbad mi-a mai spus că-i reproșai acestui papă că e străin — Nu e chiar așa",
    "714": " Însă preferințele mele mergeau într-adevăr către un italian – dacă se poate, un Medici de la Florența Prietenul meu era năucit să constate că îi răspundeam pe tonul cel mai serios cu putință — Un Medici, spui tu? Ei bine, eu, când mă voi întoarce la Constantinopol, am să cer ca demnitatea de calif să le fie retrasă otomanilor și să-i fie redată unui descendent al lui Abbas1 Și-a mângâiat cu precauții gâtul și ceafa, repetând ca pe un refren: — Preferi un Medici, spui tu? Pe când eu sporovăiam astfel cu Harun, Guicciardini făurea planurile cele mai extravagante, convins că legăturile mele cu trimisul Marelui Turc reprezentau o șansă nemaiântâlnită pentru diplomația papală Eram dator să-i mai temperez zelul, să-l fac îndeosebi să simtă toată indiferența pe care o manifestase cumnatul meu Însă florentinul îmi îndepărtă obiecțiile cu un simplu gest al mâinii: — În calitate de ambasador, Harun Pașa îi va raporta cu siguranță sultanului propunerile noastre",
    "715": " Un pas a fost făcut și nu peste mult timp vom primi la Roma un sol otoman Poate că vom pleca și noi, tu și cu mine, la Constantinopol Dar, înainte de a merge mai departe, era timpul să dăm socoteală de misiunea noastră papei \n* * * \nZoream spre Roma când viscolul de care am vorbit ne-a luat prin surprindere, la câteva mile la sud de Bologna De la primele rafale, drama din munții Atlas mi-a năvălit în amintire Mă credeam reîntors la clipele acelea de groază, când mă simțisem împresurat de moarte ca de o haită de lupi flămânzi, nemaifiind legat de viață decât prin mâna Hibei de care mă încleștasem Murmuram necontenit numele frumoasei mele roabe numide, ca și cum nici o femeie nu-i urmase în inima mea Vântul își sporea violența, iar soldații din escortă au fost nevoiți să descalece pentru a încerca să se adăpostească",
    "716": " Am făcut la fel, ca și Guicciardini, pe care l-am pierdut curând din vedere Mi se părea că aud țipete, chemări, urlete Zăream la răstimpuri câte o siluetă fugară după care încercam să mă iau, dar care, de fiecare dată, se topea în ceață Curând, calul mi-a scăpat Alergând pe orbecăite, m-am lovit de un copac, de care m-am agățat, ghemuit și dârdâind de frig Când, după ce viscolul s-a potolit, oamenii au venit să mă caute, zăceam leșinat, îngropat în zăpadă, cu piciorul drept rupt de vreun cal care-și pierduse cumpătul Se pare că nu stătusem prea multă vreme îngropat în omăt, ceea ce m-a cruțat de amputare Dar nu puteam merge, iar pieptul îmi ardea Ne-am întors așadar spre Bologna, unde Guicciardini m-a instalat într-un han micuț, din imediata vecinătate a colegiului spaniolilor El a plecat a doua zi, prezicându-mi că voi fi iarăși pe picioare peste zece zile și că voi putea să-l ajung atunci din urmă la curtea papală",
    "717": " Dar spunea toate astea doar pentru a mă liniști, deoarece, odată sosit la Roma, a sfătuit-o pe Maddalena să vină cât mai iute după mine, împreună cu Giuseppe, și să-mi aducă hârtiile și notele ca să-mi pot îndulci plictiseala cu ajutorul scrisului În realitate, nu mă puteam deprinde cu nemișcarea și, în primele zile, eram veșnic pus pe harță, blestemând cât era ziua de lungă zăpada, soarta și pe nefericitul de hangiu, care mă slujea totuși cu răbdare N-aveam să-mi părăsesc odaia decât spre sfârșitul acelui an La început a fost cât pe ce să mor de pneumonie și, abia refăcut, a fost rândul piciorului să-mi dea bătaie de cap Era atât de amorțit și de umflat, încât m-am temut din nou că mi-l vor amputa De furie, de disperare, lucram și iar lucram, zi și noapte Am putut astfel isprăvi traducerile arabe și ebraice pe care i le făgăduisem tipografului saxon",
    "718": " Am mai putut de asemenea să scriu, în anul acela, primele șase cărți din Descrierea Africii După câteva luni, sfârșisem prin a mă obișnui cu condiția mea de scrib sedentar, de călător pocăit, gustând bucuriile zilnice ale micii mele familii Nu fără a privi cu un ochi îngrijat evenimentele care se petreceau în jurul meu Eram între două accese de febră când Maddalena mi-a adus la cunoștință, la început de martie, vestea care zdruncina deja Italia: trupele imperiale zdrobiseră armata regelui Franței în fața Paviei Se răspândise mai întâi zvonul că Francisc fusese ucis; aveam să aflu curând că fusese doar luat prizonier Dar situația nu era mai puțin dezastruoasă: oricare urma să fie soarta monarhului, era limpede că francezii nu vor mai putea ține piept pentru mult timp de acum înainte ambițiilor împăratului Mă gândeam la Clement al VII-lea Se arătase mult prea favorabil lui Francisc pentru a nu-și avea partea lui de suferință în înfrângerea respectivă",
    "719": " Oare cum avea să iasă din această strâmtoare? Avea să se împace cu Carol Quintul spre a preveni mânia acestuia? Avea, dimpotrivă, să se folosească de autoritatea sa pentru a-i aduna pe principii creștinătății împotriva unui împărat devenit mult prea puternic, mult prea primejdios pentru toți? Tare aș fi vrut să pot sta de vorbă cu papa Și încă și mai tare cu Guicciardini, mai cu seamă de când îmi sosise o scrisoare de la el, la începutul verii, cu această frază enigmatică și terifiantă prin ironia ei: Doar un miracol mai poate salva Roma, iar papa ar vrea ca eu să fiu cel care îl va săvârși! \n\nANUL CETELOR NEGRE 932 de la hegira (18 octombrie 1525 7octombrie 1526) \nStătea în fața mea, statuie alcătuită din carne și din fier, din râsete puternice și din imense izbucniri de mânie — Eu sunt brațul înarmat al Bisericii! Era totuși numit „marele diavol“ și era iubit ca atare, neîmblânzit, cutezător, avântat, luând cu asalt femeile și fortărețele; oamenii se temeau de el și le era teamă pentru el, de aceea se rugau lui Dumnezeu să-l ia sub ocrotirea Sa și să-l ducă de acolo cât mai departe",
    "720": " — Incorigibilul meu văr Giovanni, spunea Clement al VII-lea cu afecțiune și resemnare Condottiere și Medici, el întruchipa întreaga Italie Trupele pe care le comanda erau după chipul și asemănarea lui, venale și generoase, tiranice și justițiare, indiferente în fața morții În anul acela, ele se puseseră în slujba papei Erau numite Cetele Negre, iar șeful lor nu ca Giovanni de Medici se făcuse curând cunoscut, ci ca Giovanni al Cetelor Negre L-am întâlnit la Bologna Pentru prima mea ieșire, am ținut să merg la palatul lui messer Jacopo Salviati, venerabil gentilom din oraș, care mă înconjurase cu întreaga sa bunăvoință de-a lungul bolii, trimițându-mi necontenit bani, cărți, veșminte și daruri Guicciardini îl rugase să mă ia sub protecția sa, iar el se achitase de această sarcină cu o sârguință paternă, nelăsând niciodată să treacă o săptămână fără să-mi trimită pe unul din pajii săi ca să mă întrebe de sănătate",
    "721": " Acest Salviati era personajul cel mai de vază din Bologna și trăia într-un lux demn de cei mai mari dintre Medici E adevărat că soția sa nu era alta decât sora papei Leon, iar fiica sa, Maria, îl luase în căsătorie pe Giovanni al Cetelor Negre Spre nefericirea ei, trebuie s-o spunem, căci îl vedea foarte rar, între două campanii, între două idile, între două aventuri de alcov În ziua aceea, totuși, venise, mai puțin pentru soția sa cât pentru fiul lor, în vârstă de șase ani Mă apropiam de palatul Salviati, sprijinit de umărul Maddalenei, când se făcu auzit cortegiul Condotierul era înconjurat de vreo patruzeci de fideli călări Trecătorii îi șopteau numele, unii îl aclamau, alții grăbeau pasul În ce mă privește, am preferat să mă dau în lături spre a-i lăsa drum liber, mersul meu fiind încă încet și nesigur",
    "722": " A strigat de departe: — Cosimo! În cadrul unei ferestre, la etaj, se ivi un copil Giovanni porni la trap, apoi, când ajunse în dreptul băiatului de sus, își scoase sabia din teacă, o îndreptă spre el și strigă: — Sări! Maddalena fu cât pe ce să leșine Își acoperi ochii Eram eu însumi îngrozit Cu toate astea, messer Jacopo, care ieșise să-și întâmpine ginerele, nu spuse nimic Părea, firește, foarte contrariat, dar așa cum poate fi cineva în fața unui necaz de zi cu zi, nu în fața unei drame Micul Cosimo nu părea nici surprins, nici impresionat Punând un picior pe friză, sări în gol În ultima clipă, taică-său, dând drumul spadei, îl prinse de subsuori, îl ținu cu brațele întinse, apoi îl înălță deasupra sa — Ce mai face prințul meu? Copilul și tatăl râdeau, ca și soldații din escortă",
    "723": " Jacopo Salviati se străduia să surâdă Văzându-mă sosind, profită ca să destindă atmosfera și arătă spre mine, prezentându-mă ceremonios ginerelui său: — Messer Giovanni-Leone, geograf, poet, diplomat la curtea papală Condotierul sări din șa Unul din oamenii săi îi aduse spada, pe care o vârî la loc în teacă, înfățișându-mi-se cu o jovialitate excesivă: — Eu sunt brațul înarmat al Bisericii! Avea părul scurt, o mustață brună și deasă, ajustată la vârfuri, și o privire care m-a străpuns mai iute decât o lance Pe moment, omul mi s-a păru foarte neplăcut Dar mi-am schimbat curând părerea, sedus, ca atâția alții, de uluitoarea sa capacitate de a-și părăsi sufletul de gladiator pentru a redeveni, o dată ce trecuse pragul unui salon, un florentin, un Medici, uimitor prin finețe și perspicacitate — Am auzit că ai fost la Pavia — N-am zăbovit acolo decât câteva zile, în compania lui messer Francesco Guicciardini",
    "724": " — Nu eram nici eu prea departe Îmi inspectam trupele pe drumul spre Milano Când m-am întors, emisarul otoman plecase Și dumneata la fel, mi se pare Zâmbi complice Pentru a evita să dau de gol secretul misiunii mele, am preferat să tac și să-mi feresc ochii de ai lui A continuat: — Am aflat că de la Paris pornise de curând spre Constantinopol un mesaj prin care turcilor li se cerea să atace Ungaria spre a-l sili pe Carol Quintul să-și mute atenția de la Italia — Regele Franței nu este oare prizonier în Spania? — Asta nu-l împiedică să negocieze cu papa și cu sultanul și să-i trimită instrucțiuni mamei sale, regenta regatului — Dar nu s-a spus că e pe moarte? — Nu mai este Moartea și-a schimbat planurile Cum mă îndărătniceam să nu exprim nici o părere personală, mărginindu-mă să pun întrebări, Giovanni mă întrebă de-a dreptul: — Nu crezi că e vorba aici de o ciudată coaliție: papa aliat cu Francisc, care s-a aliat cu sultanul? Încerca oare să-mi ghicească sentimentele față de otomani? Sau să afle ce s-a întâmplat cu Harun Pașa? — Cred că sultanul, oricât de puternic ar fi, nu e în măsură să decidă asupra soartei unui război în Italia",
    "725": " O sută de oameni prezenți pe câmpul de luptă sunt mai însemnați decât o sută de mii de oameni de la celălalt capăt al continentului — Cine este cel mai puternic în Italia, după părerea dumitale? — S-a dat o bătălie la Pavia și trebuie să-i suportăm consecințele Răspunsul meu i-a plăcut în mod vizibil Tonul lui s-a făcut amical și chiar admirativ — Sunt fericit să aud aceste cuvinte, căci, la Roma, papa șovăie, iar prietenul dumitale Guicciardini îl împinge să se bată cu Carol și să se alieze cu Francisc, chiar dacă regele Franței este prizonierul împăratului Din poziția mea, nu-mi pot exprima rezervele fără să dau impresia că mă tem de înfruntarea cu imperialii, dar îți vei da seama curând că nebunul ăsta de Giovanni nu e chiar lipsit de înțelepciune, iar înțeleptul ăla de Guicciardini e pe cale să făptuiască o sminteală și să-l facă și pe papă să făptuiască una la fel de mare",
    "726": " Socotind că vorbise mult prea serios, se puse pe istorisit, cu o sumedenie de anecdote, ultima sa vânătoare de mistreți După care se întoarse brusc la aceeași chestiune: — Ar trebui să-i spui papei ce gândești De ce n-ai veni cu mine la Roma? Aveam într-adevăr de gând să pun capăt mult prea îndelungatei mele șederi forțate la Bologna M-am grăbit să accept propunerea, spunându-mi că o călătorie alături de Giovanni va fi extrem de plăcută și de lipsită de primejdii, deoarece nici un bandit n-ar cuteza să se apropie de un asemenea alai Astfel că, a doua zi, pornisem deja cu Maddalena și cu Giuseppe la drum, înconjurați de temuții războinici ai Cetelor Negre, deveniți cu acest prilej niște însoțitori deosebit de îndatoritori față de noi \n* * * \nDupă trei zile de mers, am ajuns la reședința lui Giovanni, un minunat castel numit Il Trebbio, unde am poposit o noapte",
    "727": " A doua zi devreme, am străbătut Florența — Ești cu siguranță singurul Medici care nu cunoaște acest oraș! a exclamat condotierul — Când m-am dus la Pavia cu Guicciardini, am fost pe punctul să ne oprim, dar nu aveam timp — E cu adevărat barbar timpul ăsta care te împiedică să vezi Florența! Și adăugă pe dată: — Și de data asta timpul ne zorește, dar mi-ar fi ciudă să nu te duc să dai o raită Nicicând nu mai vizitasem o cetate având drept ghid o oaste De-a lungul întregii Via Larga și până la palatul Medici, unde am intrat pe neașteptate în curtea cu colonade, s-a desfășurat o adevărată paradă matinală Un slujitor a venit să ne poftească să intrăm, dar Giovanni a refuzat sec: — Messer Alessandro este aici? — Cred că doarme — Dar messer Ippolito? — Doarme, de asemenea",
    "728": " Să mă duc să-i trezesc? Giovanni dădu disprețuitor din umeri și își întoarse calul Ieșind din curte, mai făcu câțiva pași spre dreapta pentru a-mi arăta o clădire în construcție: — Biserica San Lorenzo Aici lucrează acum Michelangelo Buonarroti, dar nu îndrăznesc să te duc acolo pentru că s-ar putea să ne dea afară Nu-i prea iubește pe membrii familiei Medici și apoi are și o fire afurisită De altfel, din acest motiv s-a întors la Florența Majoritatea marilor noștri artiști s-au instalat la Roma Însă Leon al X-lea, care a chemat atâția oameni de valoare în preajma sa, a preferat să-l îndepărteze pe Michelangelo și să-i încredințeze o lucrare aici O porni mai departe, mergând spre Dom Pe ambele laturi ale drumului, casele mi s-au părut bine aranjate și împodobite cu gust, dar puține erau la fel de luxoase precum cele de la Roma",
    "729": " — Orașul etern este plin de opere de artă, a recunoscut ghidul meu, dar Florența este ea toată o capodoperă, florentinilor datorându-li-se tot ce se face mai bun în toate domeniile Parcă auzeam vorbind un fasiot! Când am ajuns în Piazza della Signoria și când unul dintre oamenii de vază, ceva mai în vârstă și îmbrăcat într-o robă lungă, s-a apropiat de Giovanni spre a schimba câteva vorbe cu el, un grup de persoane a început să scandeze: „Palle! Palle!“1, strigătul de adunare al celor din familia Medici, la care însoțitorul meu a răspuns printr-un salut, în timp ce-mi spunea: — Să nu cumva să crezi că toți membrii familiei mele ar fi aclamați în felul ăsta Sunt singurul care încă se mai bucură de oarecare favoare în ochii florentinilor Dacă, de pildă, vărului meu Giulio, vreau să zic papei Clement, i-ar da prin minte să vină astăzi aici, ar fi huiduit și îmbrâncit",
    "730": " De altfel, o știe foarte bine — Dar nu e asta patria voastră? — Ah! prietene, Florența e o iubită ciudată pentru Medici! Când suntem departe, ne cheamă înapoi zgomotos; când îi venim alături, ne blestemă — Astăzi, ce dorește oare? Păru îngrijat Își opri calul în mijlocul drumului, chiar la intrarea pe Ponte Vecchio, pe care mulțimea se dăduse la o parte spre a-i face loc și dinspre care veneau totuși câteva aclamații — Florența e de acord să fie cârmuită de un principe, cu condiția să fie sub formă de republică De fiecare dată când strămoșii noștri au uitat acest lucru, au regretat amarnic mai apoi Astăzi familia Medici este reprezentată în orașul ei natal de acest tânăr îngâmfat, Alessandro Are abia cincisprezece ani și își închipuie că dacă e un Medici și odraslă de papă, Florența îi aparține cu tot, cu femei și bunuri",
    "731": " — Odraslă de papă? Surpriza mea nu era prefăcută Giovanni izbucni în râs — Nu-mi spune c-ai trăit șapte ani la Roma fără să știi că Alessandro e bastardul lui Clement? Mi-am recunoscut ignoranța Și-a făcut o adevărată plăcere din a mă lămuri: — Pe vremea când nu era nici papă, nici cardinal, vărul mau a cunoscut la Neapole o sclavă maură care i-a dăruit un fiu Urcam acum spre palatul Pitti Curând am trecut pe sub Porta Romana, în fața căreia Giovanni a fost iarăși aclamat Dar, cu gândul la grijile sale, a neglijat să mai răspundă mulțimii M-am grăbit s-o fac eu în locul lui, ceea ce l-a amuzat atât de tare pe fiul meu, Giuseppe, că, de-a lungul întregului drum, m-a implorat să repet la nesfârșit aceleași gesturi, râzând în hohote de fiecare dată \n* * * \nChiar în ziua sosirii noastre la Roma, Giovanni al Cetelor Negre a stăruit să ne ducem împreună la papă",
    "732": " L-am găsit în consfătuire cu Guicciardini, care n-a părut deloc încântat de venirea noastră Fără îndoială că tocmai îl convinsese pe Sfântul Părinte să ia o hotărâre dificilă și se temea că Giovanni îl va face să-și schimbe părerea Ca să-și ascundă neliniștea și totodată ca să ne cerceteze intențiile, alese, ca de obicei, modul glumeț de discuție: — Nu mai putem așadar să ne adunăm între noi, florentinii, fără să nu fie printre noi și un maur! Papa avu un zâmbet stânjenit Giovanni nici măcar nu zâmbi În ce mă privește, am răspuns pe același ton și cu un gest de agasare evidentă: — Nu ne mai putem aduna între noi, Medici, fără să nu ni se alăture și poporul! De data asta, râsul lui Giovanni răsună ca o plesnitură de bici, iar mâna îi căzu pe spatele meu într-o vajnică palmă amicală Râzând la rându-i, Guicciardini trecu imediat la evenimentele zilei: — Tocmai am primit un curier de cea mai mare importanță",
    "733": " Regele Francisc va părăsi Spania înainte de Miercurea Cenușii1 S-a pornit o discuție în cursul căreia Giovanni și cu mine am prezentat, destul de timid, argumente în favoarea unei înțelegeri cu Carol Quintul A fost în zadar Papa se afla total sub înrâurirea prietenului meu Guicciardini, care-l convinsese „să-i țină piept lui Cezar“ și să fie sufletul coaliției anti imperiale \n* * * \nPe 22 mai 1526, o „Ligă Sfântă“ s-a născut în orașul francez Cognac: ea îi reunea, în afară de Francisc și de papă, pe ducele de Milano și pe venețieni Asta însemna război, unul dintre cele mai cumplite pe care le-a cunoscut vreodată Roma Căci, dacă până atunci tărăgănase, împăratul era de data asta hotărât să meargă până la capăt, împotriva lui Francisc mai întâi, care fusese eliberat în schimbul unui angajament scris, pe care se grăbise însă să-l declare nul de îndată ce trecuse Pirineii; apoi împotriva papei, aliatul „sperjurului“",
    "734": " Oștile imperiale începuseră să se regrupeze în Italia, spre Milano, Trento și Neapole Pentru a le ține piept, Clement nu se putea bizui decât pe vitejia Cetelor Negre și a comandantului lor Socotind că principala primejdie venea dinspre nord, acesta plecase spre Mantova decis să împiedice inamicul să treacă Padul Din păcate, Carol Quintul avea și el aliați chiar înlăuntrul statului pontifical, un clan numit „imperialista“, care avea în fruntea sa pe preaputernicul cardinal Pompeo Colonna În septembrie, profitând de plecarea Cetelor Negre, acest cardinal se năpustise în cartierele Borgo și Trastevere în fruntea unei bande de jefuitori care dădură foc la câteva case și proclamară în piețele publice că ele aveau „să elibereze Roma de tirania papei“ Clement al VII-lea a fugit să se refugieze la castelul Sant’Angelo, unde s-a baricadat, în vreme ce oamenii lui Colonna devalizau palatul Sfântului Petru Am fost eu însumi cât pe ce să-i duc pe Maddalena și pe Giuseppe la castel, dar în cele din urmă am renunțat, socotind că era tare imprudent să străbat podul Sant’Angelo în asemenea împrejurări",
    "735": " M-am ascuns așadar acasă la mine, lăsând ca evenimentele să-și urmeze cursul de-a lungul acelor ceasuri grele În realitate, papa a fost silit să accepte toate pretențiile lui Colonna A semnat un angajament prin care făgăduia să se retragă din Liga împotriva împăratului și să renunțe la orice sancțiune împotriva cardinalului vinovat Bineînțeles, de îndată ce atacatorii s-au îndepărtat, le-a dat la toți de înțeles că nu se punea problema pentru el să respecte un tratat impus prin constrângere, teroare și sacrilegiu A doua zi după această agresiune, în vreme ce Clement al VII-lea nu ostenea să tune și să fulgere împotriva împăratului și aliaților lui, a ajuns la Roma vestea victoriei obținute de sultanul Soliman la Mohács și a morții regelui maghiarilor, cumnat al împăratului Papa m-a chemat pentru a mă întreba dacă eram de părere că turcii aveau s-o pornească la asediul Vienei",
    "736": " Am fost nevoit să recunosc că habar n-aveam Sfântul Părinte părea foarte îngrijorat Guicciardini considera că răspunzător de această înfrângere a creștinătății era în întregime împăratul, care se războia în Italia și-i căuta râcă regelui Franței, în loc să apere pământurile creștine împotriva turcilor și să combată erezia care făcea ravagii în Germania A mai adăugat: — De ce ar vrea cineva ca germanii să vină în ajutorul Ungariei dacă Luther le spune de dimineața până seara: „Turcii sunt pedeapsa pe care ne-o trimite Dumnezeu A te opune lor înseamnă a te opune voinței Ziditorului!“? Clement al VII-lea încuviință dând din cap Guicciardini așteptă să ieșim pentru a-mi împărtăși extrema lui satisfacție: — Victoria otomanului va schimba cursul destinului Poate că acesta era miracolul pe care-l așteptam \n* * * \nÎn anul acela am făcut cele din urmă retușuri la Descrierea Africii",
    "737": " Apoi, fără să mă odihnesc nici măcar o singură zi, am decis să mă înham la cronica vieții mele și a faptelor pe lângă care mi-a fost dat să trec Văzându-mă că lucrez cu asemenea frenezie, Maddalena a luat-o ca pe un semn rău — E ca și cum ne-ar fi drămuit timpul, zicea ea Iar eu aș fi vrut s-o pot liniști, dar mintea mi-era năpădită de aceleași temeri obsedante: Roma se stinge, existența mea italiană ia sfârșit, iar eu nu știu când se va întoarce pentru mine vremea scrisului \n\nANUL PEDESTRAȘILOR GERMANI 933 de la hegira (8 octombrie 1526 26 septembrie 1527) \nAm intrat atunci în al patruzecilea an al vieții mele, cel al ultimei speranțe, cel al ultimului abandon Giovanni al Cetelor Negre trimitea de pe front veștile cele mai liniștitoare, îmbărbătându-l pe papă, Curia și Roma întreagă cu impresia înșelătoare că războiul era foarte departe și că acolo va și rămâne",
    "738": " Imperialii se află la nord de Pad și nu-l vor trece niciodată, făgăduia condotierul Iar din Trastevere până în cartierul Trevi, cu toții ridicau în slăvi vitejia acestui Medici și a ostașilor lui Romani după obârșie sau doar în trecere, cu toții se luau la întrecere în a-și arăta disprețul pentru „barbarii ăia de germani“, care, cum bine se știe, au cătat întotdeauna la Orașul etern cu invidie, lăcomie și o tenace lipsă de înțelegere La această euforie nebunească, eu nu mă simțeam în stare să mă alătur, atât de tare rămăseseră întipărite în minte istorisirile ultimelor zile ale Granadei, când tata, mama, Sara și întreaga mulțime a celor ce aveau să ia calea pribegiei erau convinși că dezrobirea era sigură, când nutreau cu toții un dispreț unanim pentru Castilia triumfătoare, când deveneau bănuitori față de oricine cuteza să se îndoiască de sosirea iminentă a ajutoarelor",
    "739": " Prevenit de pățania alor mei, învățasem să nu mă încred în evidențe Când toată lumea se înghesuie în jurul aceleiași păreri, eu o iau lă sănătoasa; adevărul se află cu siguranță în altă parte Guicciardini reacționa în același mod Numit locotenent general al trupelor pontificale, se afla în nordul Italiei, alături de Giovanni, pe care-l observa cu un amestec de admirație și de furie: Dă dovadă de o mare vitejie, dar își riscă viața în cea mai măruntă încăierare Or, dacă i s-ar întâmpla vreo nenorocire, ne-ar fi cu neputință să stăvilim valul imperialilor Consemnate într-o scrisoare adresată papei, aceste doleanțe n-au fost cunoscute la Roma decât atunci când rămăseseră fără obiect: atins de o ghiulea de la un tun ușor, șeful Cetelor Negre se pomenise cu gamba piciorului drept zdrobită Se impunea să-i fie amputată Era noapte, iar Giovanni pretinse să țină el însuși torța în vreme ce medicul îi secționa piciorul cu un fierăstrău",
    "740": " Chin zadarnic, deoarece rănitul avea să-și dea duhul la puțin timp după operație Dintre toți oamenii pe care i-am cunoscut, Tumanbay circazianul și Giovanni al Cetelor Negre erau cu siguranță cei mai de valoare Cel dintâi a fost ucis de sultanul Răsăritului, al doilea de împăratul Apusului Cel dintâi nu putuse salva orașul Cairo; al doilea nu a putut cruța Roma de supliciul care îi era menit În oraș, de îndată ce această moarte a fost cunoscută, a început panica Inamicul nu înaintase decât câteva mile, dar impresia era că el se găsea deja la porțile cetății, ca și cum dispariția lui Giovanni ar fi făcut să dispară fortificațiile, ar fi secat fluviile și ar fi făcut munții una cu câmpia În realitate, nimic nu părea că trebuie să oprească năvala Când fusese ucis, șeful Cetelor Negre încerca cu disperare să împiedice joncțiunea, în nordul Italiei, a două puternice armate imperiale: una, alcătuită mai ales din castilieni, care se găsea în regiunea Milano; cealaltă, de departe cea mai primejdioasă, alcătuită din pedestrași germani, aproape toți adepți ai lui Luther, adunați din Bavaria, Saxonia și Franconia",
    "741": " Aceștia trecuseră Alpii și invadaseră regiunea Trentino având convingerea că primiseră o misiune divină: pedepsirea papei, vinovat de a fi corupt creștinătatea Zece mii de eretici dezlănțuiți, mergând împotriva papei sub flamura unui împărat catolic: așa arăta flagelul care a lovit Italia în anul acela Moartea lui Giovanni, urmată de retragerea precipitată a Cetelor Negre, le dăduse tuturor imperialilor răgazul să se regrupeze și să treacă Padul, deciși să înainteze până la palatul Sfântului Petru Erau aproape treizeci de mii de soldați, prost îmbrăcați, prost hrăniți, prost plătiți, și care aveau de gând să trăiască și să ia tot ce le trebuie de pe spinarea țării Mai întâi s-au apropiat de Bologna, care a oferit o însemnată răscumpărare pentru a fi cruțată; a venit apoi la rând Florența, unde izbucnise ciuma și care a plătit de asemenea un greu tribut pentru a scăpa de jaf",
    "742": " Guicciardini, care jucase un rol în aceste învoieli, l-a sfătuit cu promptitudine pe papă să negocieze o înțelegere asemănătoare Din nou s-a manifestat euforia: se dădeau asigurări că pacea era la îndemână Pe 25 martie 1527, viceregele de la Neapole, Charles de Lannoy, a sosit la Roma ca emisar extraordinar al împăratului, spre a încheia un acord Mă aflam în mijlocul mulțimii, în Piața Sfântul Petru, pentru a asista la acest moment de eliberare Era vreme frumoasă, o superbă zi de primăvară, când își făcu apariția demnitarul, înconjurat de propria-i gardă Dar, în clipa când trecu de poarta Vaticanului, un fulger a brăzdat cerul, urmat de un potop care s-a abătut peste noi cu un vacarm de sfârșit de lume Surpriza o dată depășită, am fugit să mă adăpostesc sub un portic, curând năpădit de o mare de noroi Lângă mine, o femeie se jeluia, deplângând acest semn rău",
    "743": " Iar eu, auzind-o, mi-am amintit de potopul de la Granada, pe care-l trăisem prin ochii mamei mele, Dumnezeu să aibă milă de sufletul ei! Să fi fost și de data asta un semn al Cerului, prevestitor de dezastre? Cu toate astea, n-am avut parte în ziua aceea nici de revărsarea Tibrului, nici de valuri nimicitoare, nici de vreo hecatombă Ba chiar, spre sfârșitul după-amiezei, acordul de pace a fost semnat Pentru ca orașul să fie cruțat, el specifica totodată că papa va scoate din vistierie o importantă sumă de bani Banii au fost într-adevăr vărsați, șaizeci de mii de ducați cu totul, mi s-a spus, iar pentru a-și dovedi bunele intenții, Clement al VII-lea a decis să-i trimită înapoi pe mercenarii pe care-i recrutase Dar, cu toate astea, armata imperială nu și-a oprit înaintarea Ofițerii care au cutezat să vorbească de retragere au fost amenințați cu moartea de către propriile lor trupe; în toiul disputei, șeful suprem al pedestrașilor germani a fost doborât de un atac de apoplexie, iar comanda i-a revenit conetabilului de Bourbon, văr și dușman declarat al regelui Franței",
    "744": " Era un om fără mare autoritate, care mai curând urma decât conducea armata imperială Absolut nimeni nu mai avea vreo influență asupra acelei hoarde, nici măcar împăratul, care se găsea de altfel în Spania Necontrolată, neînduplecată, nimicind totul pe unde trecea, hoarda înainta așadar spre Roma, unde speranțele de pace cedaseră locul panicii, pe zi ce trecea tot mai smintită Cardinalii, îndeosebi, nu se gândeau decât la modul în care să se ascundă sau s-o ia la sănătoasa împreună cu avuțiile lor Cât despre papă, el se îndărătnicea să creadă că înțelegerea sa cu viceregele va fi în cele din urmă respectată, fie și în ultima clipă Abia la sfârșitul lui aprilie, când trupele imperiale ajunseră la Tibru, la câteva mile în amonte de oraș, Sfântul Părinte se hotărî să organizeze apărarea Vistieria pontificală fiind goală, el înălță la rangul de cardinal șase negustori bogați, care vărsară, pentru a dobândi acest privilegiu, două sute de mii de ducați",
    "745": " Cu acești bani, s-a putut alcătui o armată de opt mii de oameni: două mii de gărzi elvețiene, două mii de soldați din Cetele Negre și patru mii de voluntari luați dintre locuitorii Romei La patruzeci de ani, nu mă simțeam în stare să mai pun mâna pe arme M-am oferit totuși să mă ocup de administrarea depozitului de arme și muniții de la castelul Sant’Angelo Pentru a mă achita cât mai bine de îndatorirea asta, care cerea o prezență atentă zi și noapte, m-am decis să locuiesc o vreme în fortăreață, aranjând să-i instalez acolo și pe Maddalena cu Giuseppe Era, într-adevăr, locul cel mai bine apărat din întreg orașul și, curând, refugiații dădură și ei năvală Îmi ocupasem fosta cameră, ceea ce m-a făcut să trec drept un om care avea de toate, deoarece noii-veniți erau de acum siliți să se înghesuie, familii întregi, pe coridoare",
    "746": " În primele zile din mai, o atmosferă stranie domnea în acest cantonament improvizat, propice celor mai nebunești provocări Am să-mi aduc mereu aminte de clipa când un fluieraș din orchestra pontificală veni gâfâind și țipând cât îl ținea gura: — L-am omorât pe Bourbon! L-am omorât pe Bourbon! Era un anume Benvenuto Cellini, din Florența Unul dintre frații săi luptase în rândurile Cetelor Negre, dar el, de meserie gravor de medalii, nu făcuse nicicând parte din vreo oaste Se dusese să se războiască, povestea el, împreună cu doi prieteni, spre poarte Trittona — Era ceață deasă, declară el, dar am putut desluși silueta conetabilului călare Am tras un foc de archebuză Câteva clipe mai târziu, ceața s-a risipit în locul acela și l-am văzut pe Bourbon lungit pe jos, în mod vizibil mort Când l-am auzit, m-am mulțumit să dau din umeri",
    "747": " Alții l-au repezit cu asprime: lupta era în toi pe zidurile orașului, mai cu seamă spre Borgo, iar împușcăturile nu fuseseră niciodată mai dese; strigăte de luptă, de suferință și de teamă se înălțau din oraș; nu era momentul să te umfli în pene cu fantasmagorii Cu toate astea, înainte de sfârșitul zilei și, trebuie s-o recunosc, spre marea mea surpriză, vestea se confirmă: conetabilul de Bourbon fusese într-adevăr ucis în vecinătatea porții Tritonna Când un cardinal veni să ne dea vestea, cu un zâmbet larg luminându-i chipul tras, se auziră câteva strigăte de victorie Alături de mine stătea un bărbat care nu-și exprimă defel bucuria Era un veteran al Cetelor Negre, care fierbea de furie — Așa ajuns războiul în zilele noastre? Cu blestematele astea de archebuze, cel mai viteaz dintre cavaleri poate fi doborât de departe de un fluieraș oarecare! Ăsta-i sfârșitul cavaleriei! Sfârșitul războaielor onorabile! În ochii gloatei, totuși, fluierașul florentin a devenit un erou",
    "748": " I s-a dat de băut, a fost implorat să-și istorisească iarăși isprava, a fost luat pe sus și dus în triumf Sărbătorire fără rost, din moment ce moartea conetabilului de Bourbon nu întârziase nici măcar cu o secundă asaltul imperialilor Ba dimpotrivă, s-ar fi zis că dispariția șefului armatei îi dezlănțuise și mai tare pe oameni Folosindu-se de ceața care făcea inutilă artileria instalată la Sant’Angelo, pedestrașii germani escaladară zidurile în mai multe locuri și se răspândiră pe străzi Câțiva dintre oamenii care reușiseră să scape cu viață izbutiră să ajungă la castel, privirile lor grăind deja despre primele orori Aveau să urmeze și alte mărturii Mă jur pe Dumnezeu care m-a făcut să străbat lumea largă, pe Dumnezeu care m-a făcut să trăiesc supliciul orașului Cairo, ca și pe cel al Granadei, că nicicând n-am întâlnit atâta bestialitate, atâta ură, atâta înverșunare sângeroasă, atâta satisfacție în măcel, distrugere și sacrilegiu! Oare mi se va da crezare dacă voi spune că au fost violate călugărițe pe altarele bisericilor înainte de a fi sugrumate de pedestrașii germani cuprinși de veselie? Mi se va da crezare dacă voi spune că mânăstirile au fost devastate, călugării despuiați de veșmintele lor și siliți sub amenințarea biciului să calce în picioare crucifixul și să proclame că se închinau lui Satana Blestematul, că manuscrisele vechi din biblioteci au alimentat imense focuri de bucurie în jurul cărora țopăiau soldați beți, că nici un sanctuar, nici un palat, nici o casă n-a scăpat de jaf, că au pierit opt mii de orășeni, mai cu seamă dintre cei săraci, în vreme ce bogații erau ținuți ostateci până la plata unei răscumpărări? Privind de pe zidul castelului coloanele de fum dens care se înălțau din oraș, tot mai numeroase, nu-mi puteam alunga din minte chipul papei Leon care, la prima noastră întâlnire, mi-a prezis acest dezastru: Roma tocmai a renăscut, dar deja moartea îi dă târcoale! Moartea era acolo, în fața mea, răspândindu-se în trupul Cetății Eterne! \n* * * \nLa răstimpuri, câțiva oameni din milițiile populare, câțiva dintre membrii Cetelor Negre scăpați teferi încercau să se pună stavilă la câte o răspântie, dar erau foarte curând înecați sub valul asediatorilor",
    "749": " În cartierul Borgo și mai cu seamă în preajma palatului Vaticanului, gărzile elvețiene au rezistat cu o admirabilă vitejie, jertfindu-se cu zecile, cu sutele, pentru fiecare stradă, pentru fiecare clădire, și întârziind astfel cu câteva ceasuri înaintarea imperialilor În cele din urmă, însă, au cedat sub numărul covârșitor al atacatorilor, iar pdestrașii germani au dat năvală în Piața Sfântul Petru, zbierând: — Luther papă! Luther papă! Clement al VII-lea ae afla în capela sa, nerealizând încă pericolul Un episcop a venit să-l tragă de mânecă fără menajamente: — Sanctitate! Sanctitate! Sosesc! Au să vă ucidă! Papa era îngenuncheat S-a ridicat și a început să alerge spre coridorul care duce la Sant’Angelo, episcopul ținându-i poala robei ca să nu se împiedice În goana sa, a trecut prin dreptul unei ferestre, iar un soldat imperial a trimis o salvă în direcția lui, fără ca totuși să-l nimerească",
    "750": " — Veșmântul Vostru alb e prea vizibil, Sanctitate! îi spuse însoțitorul său, grăbindu-se să-l acopere cu propria sa mantie, de culoare mov, mai puțin vizibilă Sfântul Părinte ajunse la castel teafăr și nevătămat, dar epuizat, plin de praf, cu un aer rătăcit, cu chipul descompus Porunci să fie coborâte grilajele mobile din fier pentru a interzice accesul în fortăreață, apoi se închise singur în apartamentele sale ca să se roage, poate și ca să plângă În oraș, lăsat pe mâna pedestrașilor germani, prădăciunile s-au ținut lanț încă vreme de câteva zile nesfârșite Dar castelul Sant’Angelo a fost puțin încercat Imperialii îl împresurară din toate părțile, fără a se încumeta vreodată să-l atace Avea ziduri solide; piesele de artilerie erau numeroase și variate, bombarde, tunuri cu țeavă scurtă, tunuri cu țeavă lungă; iar apărătorii săi erau deciși mai curând să moară până la ultimul decât să sufere soarta nefericiților orășeni",
    "751": " În primele zile, se așteptau încă întăriri Se știa că italienii aparținând Sfintei Ligi, sub comanda lui Francesco della Rovere, duce de Urbino, nu erau departe de Roma Un episcop francez veni să-mi șoptească la ureche că sultanul trecuse Alpii cu șaizeci de mii de oameni și că avea să-i atace pe imperiali din spate Știrea nu s-a confirmat, iar oastea Ligii n-a cutezat să intervină, deși ar fi putut recuceri Roma fără nici o greutate și i-ar fi putut decima pe soldații germani, care se lăsaseră acum cu totul în voia jafurilor, orgiilor și beției Demoralizat de nehotărârea și de lașitatea aliaților săi, papa s-a resemnat să ducă tratative Încă din 21 mai, el a primit un sol al imperialilor A urmat un alt emisar, două zile mai târziu, pentru o vizită scurtă În timp ce urca rampa castelului, am auzit rostindu-i-se numele însoțit de câteva calificative foarte răuvoitoare",
    "752": " Este adevărat că era vorba despre unul dintre șefii familiei Colonna, văr al cardinalului Pompeo Un preot florentin s-a pornit să-l ocărască, însă toți cei de față l-au făcut să tacă Mulți știau într-adevăr, la fel ca mine, că acel om, de o mare rectitudine, nu se putea bucura de dezastrul care se abătuse asupra orașului, că regreta cu siguranță mișelia de care se făcuse vinovată familia sa, și că el va face tot ce-i stătea în putință pentru a repara această greșeală, încercând să salveze ce mai putea fi salvat din Roma și din demnitatea pontificală Venirea acestui Colonna nu mă surprindea așadar În schimb, nu bănuiam nicidecum că, în cursul întrevederilor sale cu papa, emisarul avea să vorbească de mine Nu-l mai întâlnisem niciodată înainte, iar când unul dintre oamenii milițiilor populare a venit să mă cheme de urgență în apartamentele pontificale, nu aveam nici cea mai mică idee despre ceea ce avea să mi se ceară",
    "753": " Cei doi bărbați stăteau așezați în bibliotecă, pe niște fotolii apropiate Papa Clement nu se mai bărbierise de două săptămâni, în semn de doliu și de protest împotriva soartei care îi era menită Îmi ceru să mă așez și mi-l prezentă pe vizitatorul său ca „fiu foarte drag, prieten prețios și devotat“ Colonna avea un mesaj pentru mine, pe care mi-l dădu cu oarecare condescendență: — Preotul militar al pedestrașilor din Saxonia m-a rugat să vă asigur de prietenia sa și de recunoscătoarea sa amintire Un singur saxon îl putea cunoaște pe Leon Africanul Numele lui mi-a scăpat ca un strigăt de victorie, oarecum indecent în împrejurarea de față: — Hans! — Unul dintre foștii dumneavoastră elevi, dacă am înțeles eu bine Ține să vă mulțumească pentru tot ce l-ați învățat cu atâta răbdare și să vă arate gratitudinea lui ajutându-vă să ieșiți de aici împreună cu soția și cu fiul dumneavoastră",
    "754": " Înainte ca eu să fi putut reacționa, a intervenit papa: — Bine înțeles, nu mă voi opune în nici un chip deciziei pe care o vei lua, oricare ar fi aceasta Dar sunt dator să te previn că plecarea ta nu se va face fără mari riscuri pentru tine și pentru ai tăi Colonna mi-a explicat: — Printre trupele care împresoară castelul, există un mare număr de furioși care vor să meargă până la capăt în umilirea scaunului apostolic Este vorba mai ales de germani fanatizați de Luther, urmări-l-ar mânia lui Dumnezeu până la sfârșitul veacurilor! Alții, în schimb, ar vrea s-o termine cu asediul și să găsească o soluție care să pună capăt umilirii creștinătății Dacă Sanctitatea Sa ar încerca să iasă astăzi, cunosc regimente care n-ar șovăi să pună mâna pe persoana sa și să-l facă să sufere chinurile cele mai cumplite Clement se făcu livid, în vreme ce vizitatorul său continua: — Acest lucru, nici eu, nici împăratul Carol nu l-am putea împiedica",
    "755": " Va trebui mult timp încă să negociem, să recurgem la persuasiune, la șiretenie, să nu dăm deoparte nici un mijloc În primul rând, însă, ar fi foarte util să dăm un exemplu Avem azi șansa nesperată de a-l putea face să iasă pe unul dintre asediați la cererea anume a unui predicator lutheran Vă așteaptă dimpreună cu un detașament de saxoni, cu toții eretici ca și el, și spune că este gata să vă escorteze el însuși departe de aici Dacă totul se petrece cu bine, dacă toată oastea află mâine că preotul militar al pedestrașilor din Saxonia l-a eliberat pe unul dintre cei asediați la Sant’Angelo, ne va fi mai puțin greu să propunem, peste câteva zile sau câteva săptămâni, eliberarea altor persoane, poate chiar a Sanctității Sale, în condiții de demnitate și de siguranță Clement al VII-lea a intervenit iarăși: — Repet, nu trebuie să ignorăm riscurile",
    "756": " Eminența Sa îmi spune că unii soldați fanatizați te-ar putea face bucăți, pe tine, familia și escorta ta, fără a-l cruța nici măcar pe acel preot Hotărârea care îți este cerută nu e ușoară Pe deasupra, nici n-ai vreme să stai să chibzuiești Cardinalul se pregătește deja de plecare și ar trebui să-l însoțești Prin firea pe care o aveam, era preferabil pentru mine să-mi asum un risc imediat, dar de scurtă durată, decât să mă eternizez în închisoarea asta aflată sub asediu și care, în orice clipă, putea fi invadată și trecută prin foc și sabie Singura mea șovăială era legată de Maddalena și de Giuseppe Nu-mi era lesne să-i duc de bunăvoie în mijlocul hoardelor de asasini și de jefuitori Pe de altă parte, lăsându-i la Sant’Angelo, cu sau fără mine, nu le asiguram nicidecum securitatea Colonna mă zori: — Ce-ați ales să faceți? — Mă las în voia lui Dumnezeu",
    "757": " Mă duc să-i spun soției mele să se ocupe de cele câteva lucruri pe care le-am adus cu noi aici — Nu veți lua nimic cu domniile voastre Cel mai mic balot, cel mai mic coș i-ar putea ațâța pe pedestrași așa cum mirosul sângelui ațâță fiarele Veți pleca așa cum sunteți, în veșminte ușoare, cu brațele libere N-am încercat să argumentez Era scris că voi trece dintr-o patrie într-alta așa cum trece cineva de la viață la moarte, fără aur, fără podoabe, fără alt avut decât resemnarea mea în fața voii Celui-de-Sus Când i-am explicat, în câteva cuvinte scurte, despre ce era vorba, Maddalena s-a ridicat în picioare Încet, după obiceiul ei, dar fără nici o șovăială, de parcă ar fi știut dintotdeauna că o voi chema după mine în pribegie L-a luat de mână pe Giuseppe și a pornit în urma mea spre a ne duce la papă, care ne-a binecuvântat, ne-a lăudat curajul și ne-a încredințat ocrotirii lui Dumnezeu",
    "758": " I-am sărutat mâna și i-am lăsat în grijă toate scrierile mele, cu excepția acestei cronici, pe atunci neterminată, pe care o făcusem sul și o strecurasem sub cingătoare Hans ne aștepta cu brațele deschise la intrarea în cartierul Regola, pe unde ne preumblaserăm odinioară și care nu mai era acum decât un șir de ruine arse Purta o tunică scurtă și sandale decolorate; pe cap avea o cască pe care s-a grăbit să și-o scoată înainte de a mă strânge în brațe Războiul îl albise înainte de vreme, iar chipul îi era mai colțuros ca niciodată În jurul lui stăteau vreo doisprezece pedestrași, în veșminte bufante și cu panașe pline de pete, pe care mi-i înfățișă drept frații săi Abia făcuserăm câțiva pași că un ofițer castilian veni să se posteze împreună cu oamenii săi de-a curmezișul drumului Făcându-mi semn să nu mă mișc, Hans i se adresă militarului pe un ton ferm, dar lipsit de provocare",
    "759": " Apoi scoase din buzunar o scrisoare la vederea căreia strada a fost pe dată degajată Oare de câte ori am fost opriți în același mod înainte de ajunge la destinație? De douăzeci de ori cu siguranță, poate chiar de treizeci de ori Dar în nici o clipă Hans n-a fost luat pe nepregătite Organizase admirabil această expediție, obținând un teanc de permise de liberă trecere, semnate de viceregele de la Neapole, de cardinalul Colonna, cât și de diverși șefi militari În plus, era înconjurat de „frații“ lui saxoni, niște zdrahoni bine clădiți, gata să-și îndrepte armele asupra numeroșilor ostași beți care dădeau târcoale pe drumuri, pândind prilejul de a se mai deda la vreun jaf Când a fost sigur de eficacitatea dispozitivului său, Hans a început să-mi vorbească despre război În mod ciudat, afirmațiile pe care mi le făcea nu corespundeau cu imaginea pe care o păstrasem în privința lui",
    "760": " Se plângea de întorsătura pe care o luaseră evenimentele, își amintea cu emoție de anii petrecuți la Roma și condamna prădarea orașului Vorbea la început în cuvinte acoperite, dar, în a treia zi, pe când ne apropiam de Neapole, veni să călărească alături de mine, atât de aproape că ni se ciocneau picioarele — Pentru a doua oară, noi am descătușat niște forțe pe care nu le-am mai putut controla Mai întâi, răzmerița țăranilor din Saxonia, născută din învățămintele lui Luther și pe care am fost nevoiți s-o condamnăm și s-o înăbușim Iar acum, distrugerea Romei Rostise primele cuvinte în arabă, apoi continuase în ebraică, limbă pe care o știa mai bine Un lucru era sigur: nu voia ca soldații care-l însoțeau să-și dea seama de îndoielile și de remușcările lui Mi se părea chiar atât de stingherit în rolul lui de predicator lutheran, încât, atunci când am ajuns la Neapole, m-am simțit obligat să-i propun să mă însoțească la Tunis",
    "761": " A zâmbit amar — Războiul ăsta este războiul meu L-am dorit, mi-am târât în el frații, verii, pe tinerii din episcopia mea Nu mai pot fugi de el, chiar de m-ar duce drept la osândirea de pe urmă Cât despre tine, tu n-ai fost amestecat decât dintr-un capriciu al Providenței La Neapole, un puști ne-a dus la vila lui Abbad și doar când acesta a venit să ne deschidă poarta, Hans ne-a părăsit Am fost gata-gata să-i exprim dorința mea de a-l revedea într-o bună zi, undeva în lumea largă, dar nu voiam să stric prin formule amăgitoare sincera recunoștință pe care o simțeam față de acest om M-am mulțumit doar să-l strâng cu putere la piept, apoi să-l privesc cum pleacă, nu fără o părintească afecțiune A fost rândul celui din Sousa să mă îmbrățișeze cu căldură De luni întregi aștepta în fiecare zi sosirea noastră",
    "762": " Își anulase toate călătoriile din anul acela, jurându-se că nu va pleca fără noi De acum, nu-l mai reținea nimic Am mai zăbovit cât să facem o baie, să luăm o masă bună, să tragem un pui de somn, și ne-am regăsit cu toții în port, înveșmântați cu straie noi și dați cu parfumuri Cel mai frumos galion al lui Abbad ne aștepta, gata să ridice ancora spre Tunis \n\nUn ultim cuvânt scris pe cea din urmă filă, și iată deja coasta Africii Albe minarete din Gammarth, nobile rămășițe ale Cartaginei, acolo la umbra lor mă pândește uitarea, spre ele se abate viața mea după atâtea naufragii Devastarea Romei după pedepsirea orașului Cairo, focul de la Tombuctu după căderea orașului Granada: oare nenorocirea e cea care mă cheamă sau eu sunt cel care chem nenorocirea? O dată mai mult, fiule, sunt dus de marea asta, martoră a tuturor peregrinărilor mele și care te duce acum și pe tine spre prima ta pribegie",
    "763": " La Roma, erai „fiul Africanului“; în Africa, vei fi „odraslă de rumi“ Oriunde ai fi, unii vor dori să-ți cerceteze pielea și rugăciunile Ferește-te să le măgulești instinctele, fiule, ferește-te să cedezi sub presiunea gloatei! Musulman, evreu sau creștin, vor fi nevoiți să te accepte așa cum ești sau să te piardă Atunci când mintea oamenilor ți se va părea strâmtă, spune-ți că lumea lui Dumnezeu e mare, după cum mari sunt mâinile Sale și inima Sa Nu șovăi niciodată să pleci departe, peste mări și țări, dincolo de orice fruntarii, patrii sau credințe Cât despre mine, eu am ajuns la capătul călătoriei mele Patruzeci de ani de aventuri mi-au îngreunat suflarea și pașii Nu mai am altă dorință în afară de aceea de a trăi, înconjurat de ai mei, îndelungi zile liniștite Și de a fi, dintre toți cei pe care-i iubesc, cel dintâi care o să plece",
    "764": " Spre acel Loc din urmă unde nimeni nu e un străin în fața Ziditorului \n\nTABLA DE MATERII \nI Cartea de la Granada \nAnul Salmei la Horra Anul amuletelor",
    "765": " Anul lui Astaghfirullah Anul căderii",
    "766": " Anul sărbătorii Mihrajan Anul trecerii mării",
    "767": " \n\nII Cartea de la Fès \nAnul hanurilor Anul prezicătorilor",
    "768": " Anul bocitoarelor Anul lui Harun Iscoditorul",
    "769": " Anul inchizitorilor Anul băii turcești",
    "770": " Anul leilor furioși Anul Marii Recitări",
    "771": " Anul stratagemei Anul firului de iarbă înnodat",
    "772": " Anul caravanei Anul petrecut la Tombuctu",
    "773": " Anul testamentului Anul petrecut la maristan",
    "774": " Anul miresei Anul Norocului",
    "775": " Anul celor două palate Anul șerifului șchiop",
    "776": " Anul furtunii \n\nIII Cartea de la Cairo \nAnul ochiului august",
    "777": " Anul circazienei",
    "778": " Anul nesupușilor Anul Marelui Turc",
    "779": " Anul lui Tumanbay Anul răpirii",
    "780": " \n\nIV Cartea de la Roma \nAnul petrecut la Sant’Angelo Anul ereticilor",
    "781": " Anul convertitei Anul lui Adrian",
    "782": " Anul lui Soliman Anul clement",
    "783": " Anul regelui Franței Anul Cetelor Negre",
    "784": " Anul pedestrașilor germani \n1 Originar din Granada 2 Locuitor din Fès (transcris de asemenea Fas sau Fez), veche capitală a Marocului 3 După numele tribului de baștină (V",
    "785": " cap „Anul căderii“) 1 Data strămutării lui Mahomed de la Mecca la Medina, considerată ca fiind începutul erei musulmane (16 iulie 622) 2 A noua lună a calendarului islamic, perioadă de post care presupune abstinența zilnică de la hrană, băutură, fumat și raporturi sexuale, de la răsăritul pînă la apusul soarelui 1 În arabă, Alhambra înseamnă citadela roșie 1 Piață, tîrg, în arabă 1 Ziua sfîntă de odihnă la musulmani 1 Palatul de vară al regilor mauri, la Alhambra 1 Jurist sau teolog musulman 1 Băi publice la orientali 1 Metaforă care folosește cuvîntul latin „carmen“ însemnînd „cîntec“ 1 Fiecare capitol din Coran 1 „Rîu“ în Africa de Nord 1 Berberia sau Barbaria, nume dat odinioară ținuturilor din Africa de Nord situate la vest de Egipt: Maroc, Algeria, Tunisia, Tripoli 1 Nume dat îndeobște sultanului de la Constantinopol",
    "786": " 1 Faianță italiană realizată în timpul Renașterii sub influența celei hispano-maure, provenită din insula Mallorca și caracterizată prin smalț metalic 1 Prinț arab, socotit urmaș al Profetului Mahomed prin Fatima, fiica lui Mahomed 1 Ibn Battuta, călător și geograf arab (1304-1377) A călătorit timp de 25 de ani în Africa, Arabia, Crimeea, Asia meridională și în Extremul Orient (China) În 1330 sau 1331 a trecut prin Dobrogea Descrierile sale de călătorie, cuprinse într-un Jurnal de drum, oferă numeroase informații de preț, geografice și etnografice 1 Ambra cenușie este o substanță parfumată provenind din solidificările intestinale ale cașaloților, care, eliminate, plutesc la suprafața mării; din această substanță se extrage un parfum foarte prețios 1 Azi Béjaïa, în Algeria, port la Mediterana 1 Formulă menită să sublinieze, pentru musulmani, importanța și acceptarea Soartei: „Fie ce-o fi!“ sau „Facă-se după voia lui Allah!“ 1 Misr sau Misra, numele arab al Egiptului",
    "787": " 1 Țăran egiptean  1 Culegere din faptele și cuvintele profetului Mohamed și ale însoțitorilor săi referitoare la comentariile asupra Coranului sau la regulile de conduită 1 În original este folosit termenul spaniol „conversa“, „convertită“  1 Unchi al profetului Mohamed, întemeietorul dinastiei Abbasizilor, care a condus un stat feudal succesor al califatului omeiad (sec al VIII-lea) 1 În italiană, cuvîntul „palla“, avînd mai multe semnificații: minge, bilă, glonte, glob etc, folosit la plural, „palle“, desemna stema familiei Medici 1 Prima zi din Postul Paștelui la catolici \n\nPAGE  1 \nFILENAME \\p D:\\microsoft\\docuri nefacute\\Leon Africanuldoc\t PAGE 40 \n"
}