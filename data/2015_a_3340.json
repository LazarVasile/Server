{
    "1": "\nIntelectualul ca diversiune \nVASILE GÂRNEȚ s-a născut în 1958 în satul Hănăsenii Noi, județul Lăpușna, Basarabia A absolvit Facultatea de Ziaristică a Universității din Chișinău (1983) Este membru al Uniunii Scriitorilor din Republica Moldova și România și membru al PEN Club Pentru volumul de versuri Personaj în grădina uitată a primit Premiul Uniunii Scriitorilor din România (1992) Pentru volumul de versuri Câmpia Borges a obținut Premiul Uniunii Scriitorilor din Republica Moldova pentru anul 2002 A fost redactor de carte, redactor-șef la Editura Hyperion din Chișinău Din 1994 este director al revistei Contrafort, publicație a tinerilor scriitori din Republica Moldova Desfășoară o bogată activitate publicistică în presa de la Chișinău și din România A avut burse de studiu și de creație în Germania (1995), SUA (1998), Cehia (2000, 2001) A participat la Literatur Express Europa 2000 – un periplu literar prin 14 țări europene, organizat de LiteraturWerkstadt (Berlin) și de Consiliul Europei",
    "2": " Este prezent cu versuri în mai multe antologii apărute în România și în străinătate Poemele sale au fost traduse în SUA, Germania, Italia, Franța, Rusia, Portugalia, Spania, Polonia, Cehia, Lituania, Estonia, Letonia, Suedia, Belgia, Belarus \n\nCuvânt înainte \nMajoritatea textelor acestei cărți au apărut în revista Contrafort – publicație pe care am fondat-o acum 10 ani, din neputința de a asista fără replică la destinul „fără adresă” al Basarabiei Este o cronică aproape fidelă a reacțiilor mele la cele ce s-au întâmplat în zona culturii și a scenei politice în ultimii 14 ani Titlul volumului – Intelectualul ca diversiune – fixează, poate șocant și, cred, polemic, teza potrivit căreia principalul vinovat pentru deriva postsovietică a Basarabiei este intelectualitatea națională Pentru că dincolo de expresiile siropoase și delirant-artistice cu care a delectat (mai exact ar trebui spus „amețit”) publicul, însetat – la începutul anilor ’90 – de un discurs patriotic bine rostit, s-a ajuns la un rezultat dezastruos: intelectualii au fost învinși",
    "3": " Iar cel învins, mai ales după ce angajează pe același traseu, sub faldurile inspirației sale civice, atâta lume, este și vinovat Înlăturat ca o figură ineficientă din puținele structuri ale acestui stat, el a fost manipulat și corupt de putere, cu accepția sa entuziastă Fie că a intrat în cârdășii dezonorante cu foști ștabi de partid vopsiți peste noapte în democrați, fie că a înființat partide ce au pierit fără urmă din cauza lăcomiei și a egoismului său nemăsurat, responsabilitatea sa pentru deriva de azi a Basarabiei nu poate fi eludată, chiar dacă el însuși nu pare deloc dispus să-și recunoască rușinoasa contribuție la năruirea unei speranțe Intelectualii basarabeni ai acestui deceniu au scris parcă cu degetul pe aburul unei sticle – foarte puține dintre proiectele lor, atunci când au căpătat ceva coerență, au fost duse până la capăt Judecându-i retroactiv prestația și renumele cu care s-a ales în „popor” după atâtea glorioase înfăptuiri, se poate afirma că intelectualul a fost un diversionist într-un dublu sens: diversionist cu program, și diversionist din prostie",
    "4": " Această carte exprimă așadar o părere de rău a autorului la adresa comportamentului intelectualului basarabean în primul deceniu de după căderea Cortinei de Fier, pentru că eșecul său este și eșecul Republicii Moldova în ansamblu Nu vreau să evoc duritatea vremurilor drept scuză, asprimea destinului față de niște oameni aruncați sub șenilele „blindatei” totalitare Cred că în orice situație, dacă vorbim de un gânditor, de un intelectual deci, el are posibilitatea să aleagă Ai noștri cel mai adesea au optat aiurea Intelectualul s-a trădat în primul rând pe sine însuși, a trădat investiția de inteligență și har cu care este dotat orice ins ce obișnuiește să pună mâna pe carte Iar trădându-se pe sine, el a abandonat și colectivitatea căreia îi aparține Precizez că în nici un caz nu mă consider în afara zonei pe care o analizez Volumul pe care vi-l propun atenției reflectă și modul de implicare în politic a autorului, prin simplul fapt de a exprima opinii și a lua atitudini în anumite momente sensibile",
    "5": " Nu poți trăi în afara politicului, indiferent de natura preocupărilor tale profesionale, pentru că nu-ți este indiferentă viața De aceea, nu mă exclud din chestiune și nu mă erijez într-un judecător infailibil: mă simt și eu îmbibat de „scoriile”, de toxinele acestui loc, și îmi asum responsabilitatea pentru „mersul șontâcăit”, postsovietic, al comunității mele Poate că aș fi reușit să fac mai multe și mai bine, poate că am fi putut fi cu toții mai inteligenți și mai drepți, mai sinceri și mai puțin cinici, pentru că nu cred în determinismul orb al evenimentelor – oamenii sunt în stare să schimbe realitatea dacă au suficientă voință pentru asta Dar chiar și în acest al 12-lea ceas, înfrânți și umiliți, am impresia că mai putem face ceva, și anume: să depunem mărturie Învățămintele pentru viitor se vor ridica pe acest fundament, al depozițiilor personale asupra celor întâmplate",
    "6": " Cartea mai adună și o parte din polemicile, dezbaterile care au marcat acest timp, mai ales în spațiul culturii Privite din perspectivă istorică, aceste confruntări au fost poate ușor naive și deplasate, pentru că tăvălugul restauraționist de după 25 februarie 2001 din Basarabia a nivelat totul, nu a lăsat mai nimic din orgoliile și patimile pe care le-a declanșat Dar chiar și așa, vreau să cred că acele „încrucișări” de idei și emoții și-au avut rostul, au fost necesare, pentru că au lucrat în mentalul unor grupuri de la noi și, mai cu seamă, „au operat” în conștiința tinerilor, contribuind la o emancipare spirituală încă insuficient evaluată Poate doar bănuită Spun asta pentru că libertatea politică a teritoriului dintre Prut și Nistru, ca și șansele democrației în România, depind de capacitatea locuitorilor acestor țări de a ieși din comoditatea suficienței, a ignoranței și a proastelor obiceiuri",
    "7": " România și Basarabia trebuie să se despartă de straiele patriarhale, de poncifurile unei ideologii perimate, comuniste și naționaliste, care i-au ținut pe români în mizerie și înapoiere, făcându-i inapți să susțină examenul comparației, să întâmpine, cu folos, provocarea alterității Diversiunea fondului autohton, conservator și intolerant, îmi pare, pe termen lung, mai nocivă decât pretinsele influențe ale străinilor, care, de la „pașoptiști” încoace, tind mereu să tulbure specificul nostru candid și îmbâcsit Paginile ce urmează vă invită să reflectați asupra acestor probleme \noctombrie, 2004 \nI „Bine ați venit în RM!” „Bine ați venit în RM!” \nSalutul acesta, scris cu roșu pe un panou alb, probabil produsul inspirației abrupte a unui primar din satele de la frontiera bine păzită a Republicii Moldova cu România, l-am citit de mai multe ori în acești ani Majusculele „RM”, cum cred că se bănuiește, trebuie descifrate ca Republica Moldova",
    "8": " Poți să ai reacții diferite în fața acestei abrevieri: să încerci, de pildă, un sentiment de revoltă că cineva simplifică abuziv, doar prin două litere, un teritoriu locuit de oameni, batjocorind până la urmă o identitate Pe de altă parte, dacă ești străin și nu știi despre ce este vorba, te poate seduce aspectul enigmatic al panoului, îți poate trezi curiozitatea și imaginația – cele două litere cu pricina conținând o sumedenie de descifrări posibile În fine, te poate pasiona aspectul ludic al abrevierii, de joc intelectual subtil, accesibil doar unor inițiați în rândul cărora ți-ar plăcea să te înscrii Chestiunea este, așa cum spuneam, pasionantă, amuzantă chiar, atât timp cât ești un oaspete pasager al acestor locuri, unde știi bine – nimeni nu te va deposeda de această certitudine! – că vei petrece doar câteva zile În acest caz, nu vei reține decât aspectul exotic al priveliștii și, eventual, vei face unele referințe culturale",
    "9": " Situația se schimbă radical pentru un localnic aflat pe drumul de întoarcere El știe ce realitate codifică această abreviere Ținutul său, adică RM, poate fi lesne asociat cu faimoasa „zonă” din filmul Stalker de Andrei Tarkovski Desigur, vă amintiți ce se ascundea în spatele sonorității seci a acestui cuvânt: un teritoriu închis, izolat, păzit cu strășnicie de patrule mobile și de soldați cățărați în miradoare, un perimetru obscur în care nu se putea intra decât cu ajutorul unor călăuze specializate în traficul de coșmaruri și senzații tari Intrarea în „zonă” s-a dovedit pentru mulți un drum fără întoarcere, întrucât prețul plătit pentru satisfacerea unei curiozități vinovate acoperea exact penitența pe care fiecare dintre pârdalnicii pescuitori de alternative existențiale era dispus să o asume Spre deosebire de personajele lui Tarkovski, oamenii care locuiesc în RM au de făcut efortul în sens invers: din „zonă” spre lumea largă",
    "10": " Ei nu reușesc să se smulgă din acest spațiu, închis ermetic chiar și după, acum un deceniu, căderea a tuturor barierelor politice exterioare, decât renunțând la iluzii și la o parte adânc înrădăcinată în ființa lor, de dragul unei libertăți în numele căreia nu mai pot emite nici un fel de pretenții Cetățenii RM se situează dincolo de bine și rău, categoriile morale fiind inoperabile în cazul lor; ei trebuie priviți ca niște exemplare eșuate ale speciei umane, ca un rebut antropologic, demn de milă și imposibil de recondiționat, potrivit cel mult la ilustrarea condiției de mutant născut în urma unor experiențe malefice ale istoriei Pentru a te face mai ușor înțeles, uneori e bine să povestești pur și simplu ceea ce vezi După ce treci vama dinspre România, ți se așterne în față o șosea compactă de beton armat, șerpuind printre dealurile pustii, abandonate sub cerul iernii: ești absolut singur pe carosabil, n-ai să vezi TIR-uri transportând încontinuu mărfuri, sau vehicule cu turiști",
    "11": " N-ai să remarci panouri publicitare, îmbiindu-te să vizitezi, să rămâi, să cumperi, să cunoști, precum în alte părți Din loc în loc, albesc doar casele unui sat zgribulit, cufundat în beznă deplină (dacă ceasurile serii sunt avansate), speriat de posibilitatea de a fi reperat de cineva din greșeală Dacă încerci să cunoști viața într-o asemenea localitate, te vei simți în pielea lui K – arpentorul din Castelul lui Franz Kafka: aceeași reticență față de străini, aceeași lipsă a dorinței de comunicare Prin contrast, la Chișinău, noua burghezie se dă în spectacol: baluri de binefacere, concursuri de frumusețe (de fapt, de spălare a banilor), chiolhanuri simandicoase cu BMW-uri și Jeep-uri parcate la scară Într-un cuvânt: festin pe timp de ciumă Ca în ultimele zile ale regimului Batista, înaintea insurecției lui Fidel (pentru că nu-mi pot reprima referințele culturale, recomand rememorarea secvențelor havaneze din Nașul lui Francis Ford Coppola)",
    "12": " La zece ani de la declararea independenței, Republica Moldova este o corabie cu busola stricată Degringolada instituțiilor, insecuritatea cetățeanului, adâncirea disparităților sociale – care nu reflectă inegalitățile naturale dintre oameni, ci răsturnarea scării de valori, în favoarea tupeului și hoției, în detrimentul muncii oneste –, absența unui sentiment al solidarității civice și descompunerea conștiinței naționale creează o stare de fapt dezolantă, pe care datele statistice nu reușesc decât să o confirme RM este în acest moment un imens poligon de încercare unde se aplică diverse tehnici de manipulare din care statul și cetățenii săi nu au nimic de câștigat Într-un moment când s-a deschis sezonul regrupărilor geopolitice, la capătul căruia hărțile Europei vor căpăta o nouă configurație, RM apare ca o pată albă, o terra icognita, care nu răspunde adecvat (adică în conformitate cu reflexele unui organism normal) semnalelor lansate spre ea",
    "13": " O asemenea atitudine trezește nedumerirea și dezamăgirea occidentalilor, care ar dori să ne ajute, dacă ar avea cu cine să discute, dacă cei susceptibili de asistență ar ști să-și articuleze nevoile După dispariția imperiului sovietic, în Basarabia continuă distilarea unei identități „originale” – diferită de cea românească –, a populației băștinașe, care să eternizeze în posturi o castă de potentați rapace Artizanii acestor experimente postdiluviene sunt o specie de ipochimeni lipsiți de valori, lipsiți de memorie istorică, cu o condiție spirituală extrem de umilă Sunt niște guri – metonimic vorbind –, niște organisme monocelulare, care nu cunosc decât două funcții de bază: consumul și reproducerea Ascunși în vilele lor somptuoase, ei speră naiv că niște ziduri împănate cu senzori și sisteme de alarmă sofisticate îi vor proteja de mizeria și sărăcia lucie care se întinde ca dunele deșertului îndărătul acestora În haosul atotcuprinzător, vei identifica anevoie o oază a relațiilor normale dintre oameni – adică lipsite de tensiuni și suspiciuni atavice –, un grăunte de raționalitate, o mână de intelectuali serioși și credibili, care să reprezinte o investiție în viitor, speranța unei schimbări politice radicale, chiar dacă momentan șansele lor de afirmare sunt mici, iar profesionalismul și virtuțile lor nu se bucură de impactul public pe care le merită",
    "14": " Dimpotrivă, pe scena politică observi numai găinării ordinare, combinații fetide, jocuri duplicitare; se lansează tot soiul de „comitete de salvare națională” și „fronturi patriotice și progresiste”, menite să-i susțină pe aceiași potentați insalubri, care au dus de râpă o țară cu asentimentul voios și inconștient al locuitorilor săi S-a ajuns aici pentru că noi, cobaii din RM, ne-am blocat nepermis de mult în trăirea euforică a stării de libertate: că puteam spune ce dorim, că am obținut în sfârșit permisiunea să ne clamăm frustrările în gura mare și să ne veștezim, impunitiv, adversarii, dar nu am conferit realității conținutul sloganurilor noastre Cu alte cuvinte, libertatea nu mai este pentru basarabenii de azi o stare de grație, cum părea la cumpăna dintre anii ’89 și ’90, ci o dezordine de suprafață și o derută interioară, o criză a reperelor și domnia bunului plac al celor mai puternici și mai obraznici",
    "15": " Pe scurt: o erupție a imoralității Principala carență a societății din Basarabia este că cei ce o compun nu au reușit să identifice un set de valori în jurul cărora să formeze o solidaritate comunitară, care să dea un sens existenței în acest teritoriu după căderea Zidului; noi, cei de-aici, avem doar criterii de uz limitat, norme de „socializare” a impulsurilor egoiste Astfel că oamenii care își legitimează atitudinile dintr-un sentiment de apartenență la o tradiție, la o limbă, la o cultură ce nu acceptă cămașa de forță a intereselor celor ce și-au făcut din „statalitate” un regim de garantare a privilegiilor personale, simt că țara aceasta nu le mai aparține, nu-i mai reprezintă Este, cred, o gravă stare de spirit cu care tragem cortina secolului XX în Basarabia, în pragul unui mileniu indiferent, care nu ne privește, așa cum la fel de străini suntem de cruciadele de-acum o mie de ani",
    "16": " Ceea ce ne preocupă obsedant, absorbindu-ne întru-totul energiile, este cotidianul, efemerul existenței de zi cu zi Și expresia lui cea mai caracteristică este viața politică Mulți se revoltă, și pe bună dreptate, de calitatea protagoniștilor săi: președinte, parlamentari, miniștri Dar politicienii sunt produsul acestei societăți, alcătuiesc imaginea ei neretușată După ce timp de aproape patru ani am asistat la prestidigitațiile dlui președinte Lucinschi, omul care făcea și desfăcea guverne cum îi venea la socoteală, și care fusese cât pe ce să ne pricopsească cu un regim prezidențial inspirat mai degrabă de modelul de la Minsk decât de cel de la Washington sau Paris, am urmărit în ultimele săptămâni ale anului epopeea halucinantă a unui Parlament incapabil să aleagă președintele RM, conform noii legi aprobate astă-vară, atunci când deputații au instituit republica parlamentară, dintr-un impuls vindicativ și de autoconservare față de regimul piramidal preconizat de dl Lucinschi, făcând din „stânga” „dreapta” și invers",
    "17": " Din mijlocul acestui zumzet difuz, în Parlament s-au auzit doar exclamațiile ritoase ale lui Voronin – comunistul cu idei puține, dar fixe: „Vom merge pân’ la capăt Pe comuniști n-o să-i biruie nimeni!” Intrigile de alcov, minciuna și scamatoria, nesfârșitele schisme dintre democrați, abil întreținute de manipulatorii din culise, au sfârșit prin a spori într-un mod absurd influența politică a comuniștilor, la presiunea cărora se sparg alianțe și sunt destituiți miniștri, deși, formal, partidul lui Voronin nu se află la guvernare Și pentru că un democrat nu va putea fi ales președinte, atât timp cât interesele personale îi transformă pe deputați în piese ușor de manevrat, logica evenimentelor din Parlament ne-a adus, iată, la alegeri anticipate Rezultatul lor, ușor previzibil, va mai adăuga, probabil, un rând de sârmă ghimpată la hotarul vestic al RM Peste puțin timp caruselul electoral se va pune în mișcare și atunci vom contempla din nou același bâlci dizgrațios, cu personaje a căror reputație are nevoie de o substanță din ce în ce mai acidă pentru a fi curățată; calomniile și atacurile din presă vor plezni ca niște abcese, desigur, cu scopul precis de „a prepara” electoratul în vederea alegerii unor figuri de tristă faimă dar cu relații trainice la „centru” (nu mă întrebați care „centru”!) sau a unor saltimbanci de serviciu, reactivați periodic la fiecare patru ani",
    "18": " Acesta e momentul politic care ne surprinde la trecerea de la un veac la altul Nu cred că vom ieși din impas cu forțele proprii Se întâmplă totuși să nu fim singuri pe lume și chiar dacă suntem o comunitate dezmoștenită, o provincie adjudecată mai ales de tenebrele Răsăritului, nu înseamnă că partea civilizată a umanității a uitat de noi Speranța reală pe care o putem nutri în secolul următor este ca Occidentul să se implice din ce în ce mai convingător în „zona” noastră atemporală, și – după ce-și va pune în balanță costurile și beneficiile unei asemenea decizii – să îndrepte lucrurile și în acest teritoriu Medicul de acolo trebuie să vină Dar nici cel mai iscusit vraci nu poate izbuti, dacă bolnavul nu manifestă voință de salvare Cred că soluția pentru Basarabia, ca să fim realiști, o reprezintă nu materializarea proiecțiilor noastre idilice asupra epocii interbelice, a societății de dinaintea invaziei lumpenului resentimentar, o lume pe care nici măcar conaționalii noștri de peste Prut nu reușesc să o reconstituie (în România alegerile din noiembrie 2000 au relevat creșterea dispozițiilor nostalgic-paternaliste și primejdioasa ispită a extremismului, în dauna reformelor și asumării riscurilor libertății), ci – oricât de frustrant și șocant ar suna pentru unii – procesul de globalizare, mondializarea economică și informațională care schimbă natura raporturilor dintre oameni, instituții, țări și sisteme politice divergente, impunând în cele din urmă reguli noi de comportament pe tot mapamondul",
    "19": " Un proces în care va trebui să fim factori activi, nu piese mutate de alții Este imposibil să ne imaginăm că Moldova va rămâne mult timp o periferie izolată, un spațiu de carantină ce amestecă indiscernabil reziduuri comuniste, patriarhale și asiatice, în beneficiul unor despoți locali, care se vor opune la nesfârșit alinierii noastre la mersul umanității Din nefericire, moldovenii nu sunt „nemți”, adică niște oameni temeinici, pricepuți și coerenți în acțiune, care să-și dorească și să fie capabili să realizeze un proiect național Realitatea ultimilor 10 ani este o dovadă De aceea – ca să reiau ideea – șansa românilor basarabeni, lăsând la o parte prejudecățile cultivate de generații, teama pierderii neprețuitului nostru specific local și neliniștea estompării „tradițiilor strămoșești”, este să devină o verigă în rețeaua ce se extinde Dar cum să împaci această perspectivă pe drept cuvânt „milenaristă” cu realitatea imediată a unei țări devastate de sărăcie, care se ascunde sub enigmatica siglă R",
    "20": "M? Câtă apă va mai curge pe Prut și pe Nistru, până în clipa când nu va mai trebui să recurgem la alegorii literare și parabole escatologice, la pamflete satirice și la scene din Bosch pentru a-i defini situația? Este întrebarea la care va trebui să găsim un răspuns rapid în anii ce vin \ndecembrie, 2000 \nSinonime ale întunericului \nCâteva zile petrecute la țară, cele văzute, auzite și simțite acolo, mi-au sugerat însemnările de față, obligându-mă într-un fel să abandonez subiectele strict literare la care lucram Chipul altădată blând și energizant al satului basarabean – desigur nu spun o noutate –, este astăzi de nerecunoscut, în plină degradare Acolo, în sat, văzând fețele chinuite și disperate ale țăranilor, înțelegi că există în aceste timpuri mai multe cercuri ale suferinței omenești Lipsurile și stresurile cu care ne înfruntăm cu toții zilnic și cu care aproape ne-am obișnuit – de parcă ne-am exercita o obligațiune publică –, sunt pentru ei și mai aprig măcinătoare de viață",
    "21": " În sat realizezi că puterea noastră de imaginare a răului este iremediabil întrecută de realitate Bătrâni și tineri laolaltă afirmă că nu țin minte să fi apucat vremuri atât de grele Și trebuie să fie ceva adevărat în aceste suspine, dacă până și foametea din ’46-’47, organizată de comuniști, a încetat să mai fie definiția absolută a Răului în provincia transpruteană Ce se întâmplă în satul basarabean? În linii mari, fără nuanțări și trimiteri la specificul locului – convențional Basarabia se împarte și ea în zona de nord, de centru și de sud, împărțire care presupune tot atâtea trepte ale nivelului de trai –, situația e cunoscută „Întuneric, frig, sărăcie” – iată o descriere-verdict pe cât de sumbră, pe atât de adevărată, care a fost vehiculată destul de des în presa din ultimul timp În presa care are în vizor problemele satului, adică a majorității populației de la noi, și nu cea care bagatelizează în mod nerușinat subiectul atunci când nu eludează complet „drama lui moș Ion în perioada de tranziție”",
    "22": " Îmbinarea de cuvinte „întuneric, frig, sărăcie” are o tălmăcire ușoară Pentru a evita eventualele erori și exagerări, e recomandabil să urmărim doar șirul ei sinonimic Așadar: întârzieri de luni de zile ale plății salariilor și a pensiilor, chiar așa infinitezimale cum sunt, și deci imposibilitatea de a cumpăra măcar o pâine Un frig insuportabil în case și școli – de câțiva ani iarna a devenit și pentru basarabeni un adevărat coșmar Întreruperi sistematice ale curentului electric din rațiuni, bănuim, de economisire, scufundând în beznă sate și raioane întregi Lanțul acestor nefericiri poate continua Câtă disperare ascunde de pildă gestul sătenilor care pleacă, fără nici o acoperire legală (citește protecție) la muncă în Rusia, de unde se întorc, dacă se întorc, bătuți și prădați de banii câștigați adesea în condiții umilitoare Însă cel mai sfâșietor este faptul că în ochii multor oameni nu observi măcar o licărire de speranță, iluzia că situația, mai devreme sau mai târziu, se va ameliora",
    "23": " Manipulați, de fapt mințiți la alegeri – eterna „duminică a orbului” –, obișnuiți să fie mereu conduși, ei așteaptă și acum indicațiile cuiva Deocamdată însă nimeni nu are nevoie de „harnicii lucrători ai câmpului” Asta până la noi alegeri, când negreșit vor sosi în sate, în mașini stârnind rotocoale de colb, agenții electorali ai celor ce vor dori să-și reînnoiască mandatele Până atunci, prinși în cleștele unei cumplite mizerii, resemnați, de parcă ar aștepta apocalipsa, bieții oameni sunt lăsați pe întuneric În aceste condiții e aproape un sacrilegiu să aduci vorba despre cultură, să reamintești despre necesitatea unei instruiri a electoratului care trebuie, spre binele său, să-și ridice cultura politică și să încerce să gândească de sine stătător – o „îndeletnicire” insuportabilă pentru atâția! În întuneric, izolat de lume (ziarele nu ajung, televizorul este închis), omul de la țară nu numai că nu aude glasul opoziției care propune o alternativă la guvernare, și deci invocă imperativul schimbării situației actuale, dar nu mai aude nici măcar promisiunile (neacoperite) ale oficialităților",
    "24": " Așa stând lucrurile, se pare că Chișinăul și provincia trăiesc, la 1996, vieți paralele În timp ce unii încearcă, de ochii lumii, să-și lustruiască o imagine pozitivă, alții s-au scufundat de mult într-o multilateral dezvoltată eră a deznădejdii Provincia, adică satul basarabean, ca orice ființă bolnavă, neputincioasă, se lasă din când în când contemplată Convulsiile și gemetele sale ne oripilează „Să vezi că e posibil și așa ceva” – constatăm stupefiați, atunci când doar pentru o clipă privim întra-acolo Doar atât, în rest – nimic Fire conservatoare, respingând cu o frică animalică orice intenție de a schimba ceva în „ordinea” pe care a apucat-o de la Dumnezeu (de fapt, de la „sfinții roșii”), țăranul basarabean, azi, se simte definitiv abandonat O disperare mută, implacabilă ca destinul, îl face să nu mai aștepte nimic bun de la viață, în deplină concordanță cu îndemnul scrijelit pe porțile infernului",
    "25": " Nu știu, nu pot să înțeleg (astăzi nimeni nu se consideră obligat să explice ceva), din ce înalte rațiuni de supraviețuire, conducătorii actuali ai Basarabiei își tratează în modul acesta propriul popor Cei ce guvernează astăzi și cei ce vor mai veni la putere în Basarabia vor trebui să înceapă prin a reaprinde speranța în inimile oamenilor – căci fără speranță nimic durabil nu se poate construi Vor trebui să rostească adevărul – așa cum este, legând efectele de cauze, restabilind logica unei percepții corecte a realității, spulberând ceața manipulărilor interesate, ale căror victime au ajuns cei mulți Minciuna și întunericul în care sunt ținuți cu bună știință oamenii se vor întoarce în cele din urmă împotriva celor care profită de această situație Adică vor naște niște monștri pregătiți să-i devoreze și pe ei – „cârmacii” care astăzi se consideră atât de infailibili, atât de „recunoscuți” (de peste 150 de țări",
    "26": "), atât de bine instalați în fotolii Democrația înseamnă lumină, cu alte cuvinte mereu reînnoita posibilitate a schimbării, iar aceasta poate fi și în bine nu doar în rău, sau și spre răul celor care se cramponează astăzi de putere O putere pe care au fetișizat-o, uitându-i responsabilitățile, pentru că nu cred în virtuțile jocului democratic – această „formă fără fond” importată și în Basarabia după ’89 \nianuarie, 1996 \nMărturii ale timpului \nSituate la poluri opuse ca semnificație, două evenimente au ținut capul de afiș al presei de la Chișinău în ultimul timp: aniversarea zilei de naștere a celui care a fost Andrei Lupan și trimiterea la topit a unui important lot de carte românească sechestrat la frontiera de la Prut Ambele au răscolit sensibilități și au stârnit reacții diferite în opinia publică basarabeană O opinie publică divizată, așa cum au demonstrat-o și alegerile prezidențiale din toamna trecută",
    "27": " Cei 85 de ani de la nașterea lui Andrei Lupan au prilejuit unei anumite părți a presei, inclusiv celei de limbă rusă, de altfel destul de refractară, riguros-selectivă față de tot ce se întâmplă aici, omagieri încărcate de superlative: „Andrei Lupan – personalitate epocală”, „stâlp al demnității noastre”, „întemeietor de cultură națională” etc Academia a consacrat evenimentului o sesiune științifică, iar TVM, cu reflexe de subordonare bine exersate și incapabilă să gândească independent, a „delirat” rememorativ pe același subiect E inutil să mai spunem că această caravană aniversară a fost instrumentată de putere, preocupată acum să identifice câțiva piloni (Druță – unul dintre ei – ar spune stâlpi) pe care să clădească o nouă ideologie de stat Figura lui Andrei Pavlovici Lupan, persoană cu o contribuție considerabilă la instaurarea ideologiei sovietice în Basarabia, autor al unei sinistre piese despre colectivizare, „Lumina”, piesă cu care au fost intoxicate generații întregi de basarabeni, cel care a rimat România cu „pânticăria” – exemplu suprem de ură împotriva a tot ce este românesc, deci Andrei Lupan este recomandat cu insistență drept model",
    "28": " Acest puseu restauraționist, inabil deghizat sub lozinca valorificării și respectării „valorilor naționale moldovenești”, reflectă mai curând o deficiență structurală a celor care și-au asumat destinele Basarabiei în aceste vremuri Să încerci să scoți astăzi în prim-plan un idol al regimului comunist, așa cum a fost Andrei Lupan, să încerci „valorificarea operei lui”, o operă care nu există, mi se pare mai mult decât o compromitere, mi se pare un autodenunț E ca și cum o uriașă minciună, speriată de propriile proporții, s-ar autosancționa Pe de altă parte, aproape în același timp cu acest zgomotos și indecent festival omagial consacrat lui Andrei Lupan, la un Combinat de Carton de lângă Chișinău sunt trimise la topit cărți ale scriitorilor români clasici și contemporani, confiscate, se bănuiește, la frontiera de la Prut Sesizată de o altă parte a presei, cea de orientare națională și de expresie românească, procuratura a dat vagi semne că poate va declanșa o anchetă; dar ca acest lucru să se întâmple cu adevărat, procuratura are nevoie de mai multe informații, pe care le așteaptă tot din presă, și nu ține să-și activeze mijloacele (destule) pe care le are la dispoziție",
    "29": " După această originală reacție a justiției, parcă supărată că a fost deranjată, probabil că cei vinovați de această crimă odioasă nu vor fi găsiți și pedepsiți niciodată Astfel, în Basarabia, un pământ care, în opinia guvernanților actuali, își mai caută identitatea, propriul ideal, cum s-ar spune, sunt date la cuțit loturi de cărți sechestrate din donațiile trimise din România Eminescu, Creangă, Coșbuc sunt considerați de unii responsabili de „suveranitatea noastră” drept un mare pericol pentru acest pământ Și asta când există o mare criză de carte în școlile și bibliotecile de la țară Cunosc câțiva învățători din sudul republicii – și bănuiesc că nu sunt singurii – care vin la Chișinău să citească și să conspecteze cărți pe care nu le pot găsi în altă parte Cele două evenimente relatate mai sus au – în ciuda frapantei lor deosebiri de fond – o legătură ocultă, aș spune chiar logică doar în măsura în care trădează o anumită consecvență de atitudine din partea Puterii de la Chișinău deși cuvântul „logică” mi se pare nepotrivit în acest context",
    "30": " Aceste „evenimente” nu pot exista, nu se pot „întâmpla” decât împreună și relevă o mentalitate care supraviețuiește – iată, după șase ani de independență – sub cerul basarabean Sunt semne, mărturii ale timpului pe care îl trăim în această „rezervație experimentală” numită Republica Moldova \nmartie, 1997 \nDespre televiziune \nTeleviziunea (pretins) publică din Basarabia, „Teleradio-Moldova”, a fost deseori în acești ani obiectul unor critici foarte severe privind activitatea sa Cu toate acestea, instituția din dealul Schinoasei rezistă cu stoicism (unii spun cu o nesimțire de organism aproape atrofiat) în fața numeroaselor îndemnuri și sugestii de schimbare la față, rămânând pe mai departe una din cele mai anacronice, neprofesioniste și aservite politic instituții publice de la noi Cu o expresie mai plastică, aș spune că TVM este, atunci când primește curent electric și-și poate difuza programele, „o vedetă de scandal”, care pare, în mod ciudat, că se alimentează tocmai din ura și disprețul celor pentru care de fapt ar trebui să existe",
    "31": " Cea mai importantă hibă a televiziunii publice basarabene este, cum spuneam, jenanta sa subordonare politică în fața mai-marilor ocazionali ai zilei de la Chișinău În ciuda scandaloaselor schimbări ale unor șefi (vezi demiterea în mai multe episoade a lui Adrian Usatâi și Dumitru Țurcanu, debarcarea lui Iurie Tăbârță etc) – un fel de rotație a cadrelor la vârf, ca pe vremea socialismului multilateral dezvoltat – TVM își păstrează intacte reflexele ancilare dobândite de-a lungul existenței sale, adică rămâne în continuare o tribună de propagandă pusă, pe rând, în serviciul Președinției, al Parlamentului sau Guvernului RM, în funcție de cine are pentru moment o influență mai puternică Analiști mai scrupuloși ai audiovizualului, din păcate aproape inexistenți la noi, ar putea să ne ofere diagrame foarte elocvente privind „prestările de servicii” pe care le-a făcut (le face) TVM celor trei „ramuri ale puterii” de la Chișinău",
    "32": " Tabloul e izbitor, mai ales în lunile ce preced alegerile de orice tip: prezidențiale, parlamentare sau locale, la acestea adăugându-se diverse campanii agitatorice, cum a fost, de exemplu, cea făcută pentru referendumul consultativ privind republica prezidențială Controlul politic asupra televiziunii în aceste perioade este foarte mare, aproape total, pentru că și miza e pe potrivă „Carul” hârbuit din dealul Schinoasei devine un puternic și de temut instrument în manipularea opiniei publice Exemplul cel mai concludent și la îndemână este prestația TVM în alegerile prezidențiale din toamna lui ’96, când partizanatul fățiș al acesteia pentru Petru Lucinschi – până la urmă câștigător în alegeri – a luat forme inacceptabile pentru o instituție publică, obligată prin statutul său să fie imparțială, să informeze și să slujească adevărul În afara preocupărilor TVM rămâne însă societatea civilă, mai simplu spus, poporul contribuabil, adică tocmai cei care subvenționează din banii lor dizgrațiosul show cotidian difuzat pe canalul național",
    "33": " În peisajul tot mai diversificat al mass-media electronice, când oferta pieței este destul de generoasă (peste 60% din populația capitalei, conform unor statistici, este abonată la televiziunea prin cablu, SUN TV), TVM rămâne o instituție ideologizată, prizonieră a unei mentalități înfeudate, de jalnic servant al puterii, mentalitate la a cărei instaurare în societatea noastră a contribuit (și contribuie) decisiv, în pofida ultimei schimbări de conducere la din cadrul acestei instituții Pentru a modifica oarecum această stare de lucruri, TVM trebuie, în primul rând, eliberată din chingile aservirii politice față de cei aflați temporar la putere și pusă în serviciul întregii societăți, pe ai cărei bani funcționează Cu o personalitate culturală respectabilă, neangajată politic, pe post de director general, nu cu șefi promovați din rândul activiștilor comsomoliști, avansați pe criterii de obediență, e obligatoriu ca televiziunea moldovenească să fie și „demilitarizată” Adică, trebuie puși pe liber securiștii analfabeți care se spionează reciproc, indivizi care au împânzit cabinetele instituției chiar înainte de perestroikă, și care acum sunt numiți, eufemistic, „specialiști cu experiență”",
    "34": " Pentru că, o dată cu depolitizarea și demilitarizarea instituției, s-ar cuveni să înceapă profesionalizarea ei Dacă o reformă generală a TVM pare acum imposibilă din motive politice și financiare, începutul unei ameliorări ar putea fi inaugurat prin crearea a două-trei emisiuni concepute de realizatori independenți, de preferință tineri, specialiști în domeniile lor: economie, științe politice, cultură Asemenea oameni există în societate, însă lor nu li se oferă posibilitatea să-și dea deplina măsură a valorii Pentru lansarea acestor programe este necesar un mai mare curaj din partea conducerii actuale a TVM și o conștientizare a necesității unei schimbări de fond în activitatea instituției Câteva emisiuni cu priză la public, scoțând în prim plan un nou mod de abordare a realității – complex, dezinhibant, mizând pe o imagine netrucată – va stimula un spirit de emulație în interiorul televiziunii, paralizată de inerția propriilor săi angajați În condițiile în care factorul politic își va diminua influența asupra audiovizualului, apariția concurenței bazate pe criteriul valorii și al profesionalismului vor grăbi selecția „naturală” a redactorilor din TVM",
    "35": " Numai procedând astfel vom avea poate la TVM emisiuni respirabile, vom scăpa de nesfârșitele ore de muzică populară, de glumele cu efect tembelizant ale „umoriștilor” noștri, de „șezătorile” primitive ale lui Tudor Tătaru, de apostolatul obscur al lui Ion Druță, de faconda prolixă și arogant-servilă a lui Ion Gonța (un moderator care își „interoghează” invitații din spatele unor lentile fumurii), de moldovenismul rusofon al lui C Starîș, pendulând conjunctural între Diacov și Lucinschi Nu vom mai urmări emisiuni culturale/literare făcute pe modelul seratelor școlare, în care poeții sunt filmați în parc culegând frunze și recitând versuri, iar în pauzele dintre poeme se aud acorduri de muzică folk, interpretate de amatori de la Uzina de tractoare Vom scăpa, poate, de reportajele mincinoase și liricoide cu meșteri populari, oameni necăjiți, speriați că sunt filmați, și vom vedea tragedia de neimaginat a satului basarabean – o inepuizabilă sursă de subiecte horror",
    "36": " Societății noastre încă nedeprinsă cu exercițiul democratic, o televiziune publică primenită îi va pune în față o oglindă, în care ea să se poată vedea așa cum este, lipsită de fard Și atunci sperăm că și spectatorii aflați de cealaltă parte a micului ecran vor percepe cu o mai mare acuitate defectele lumii în care trăiesc \naugust, 1997 Țara celor trei steaguri \nCopleșiți de griji tot mai apăsătoare și dizolvante pentru ființa umană, abandonați unei existențe suficiente sieși, egoiste și mediocre, care ne obturează orice perspectivă sau ne oferă deschideri ce nu depășesc fruntariile urbei noastre de pe Bâc, uităm de cele mai multe ori că Republica Moldova, „stat independent și suveran, recunoscut de peste 150 de țări ale lumii”, înseamnă (ar trebui să însemne) și altceva decât orașul Chișinău Cu asta nu vreau să spun că cei care își fac note, recoltează „probe” pe străzile Chișinăului, mai ales străinii care se încumetă să ne viziteze, nu își pot forma, în baza lor, o opinie despre noi",
    "37": " Dar, pentru a cunoaște astăzi cu adevărat starea de lucruri din Republica Moldova: nivel de viață și civilizație, mentalități, mersul reformelor etc, e necesar, e obligatoriu, aș spune, să vizităm și alte zone folclorice ale provinciei noastre De pildă: să mergem spre sud, trecând prin Comrat, să urcăm înspre nord, poposind la Bălți, și, dacă mai avem destule forțe și curaj, să vizităm și Tiraspolul E tocmai traseul pe care întâmplări ale vieții m-au obligat să-1 parcurg în luna octombrie Evident că acest itinerar inițiatic poate avea și o altă ordine de deplasare în locurile mai sus menționate, poate fi chiar completat cu altele la fel de pitorești Important însă mi se pare – iertat fie-mi orgoliul celui care a văzut – că nu trebuie să lipsească din periplul dvs cele trei localități Și asta pentru a putea pretinde că aveți – călătorind spre sud, spre nord și spre est – o imagine aproape completă a ceea ce se întâmplă astăzi în Republica Moldova",
    "38": " Despre condițiile grele de viață ale basarabenilor am scris de mai multe ori în anii din urmă Nu s-a schimbat nimic în bine între timp; dimpotrivă, situația s-a degradat și mai mult Fără nici o redactare rămâne și trista noastră constatare că, pe măsură ce te îndepărtezi de Chișinău, crește în proporții greu de imaginat sărăcia și disperarea oamenilor Vizitând acum „Găgăuzia” și Transnistria, am înțeles că sintagma stat în stat, vehiculată de presă, este o realitate și că urbea Chișinăului trăiește de fapt o viață paralelă, fără prea multe puncte de tangență cu ceea ce se întâmplă în restul „țării” Ghilimelele în acest caz nu poartă o conotație peiorativă, ci sugerează mai curând o inadecvare a termenului la realitatea unui teritoriu care, în ciuda calității sale de membru ONU, încă nu și-a regăsit adevărata identitate La Comrat și Tiraspol, unde ajungi greu, legitimându-te unor oameni înarmați și mărturisindu-le scopul vizitei, am văzut arborate alte steaguri decât cel al Republicii Moldova",
    "39": " După câteva ore de ședere, având grijă să nu fii auzit vorbind românește, pentru a evita orice complicație (recomandarea restrictivă este valabilă și pentru Bălți, un oraș rusificat, unde singurele oaze de românism sunt Universitatea „A Russo” și Teatrul „V Alecsandri”), ai impresia că ai coborât în timp cu vreo 15 ani, în plină epocă a socialismului multilateral dezvoltat Denumirea străzilor și titulatura instituțiilor este sovietică, iar în piețe tronează monumente impunătoare ale lui VI Lenin, ale conducătorilor proletariatului mondial K Marx și F Engels, ale ostașilor sovietici eliberatori În școli se studiază „Istoria URSS”, iar la Palatul pionierilor un cor de copii interpretează cântece mobilizatoare Confruntat cu acest coșmar suprarealist, te încearcă un frison rece și cauți să părăsești cât mai repede aceste locuri Tabloul descris mai sus nu este o ficțiune, ci reprezintă o realitate foarte palpabilă, care poate fi găsită, descoperită la o distanță de nici o sută de kilometri de Chișinău",
    "40": " În anul de grație 1997 după Christos, Republica Moldova este o „țară” cu trei steaguri, „țară” în care conviețuiesc, deocamdată pașnic, două tipuri de societate: una deschisă, cu tot mai multe cuceriri democratice – să sperăm ireversibile –, și alta totalitară, de sorginte sovietică Retorica oficialităților de la Chișinău privind independența și unitatea statului moldovenesc este minată cu consecvență chiar din interior, de către specialiști ai șantajului de la Comrat și Tiraspol, susținuți și încurajați de Rusia La un an de la alegerea în funcția de președinte al Republicii Moldova, dl Petru Lucinschi, recomandat în campania electorală drept unica persoană capabilă să asigure unitatea „țării”, n-a făcut mare lucru, oricât de mult s-a străduit să intre în grațiile „țarului” Boris Cele trei steaguri își flutură pânzele multicolore peste aceste pământuri, ajunse sub spectrul unor experimente care au provocat până acum numai durere și sărăcie Bilanțul celor șase ani de „independență” este cât se poate de trist",
    "41": " Suntem o țară împărțită în trei feude – o contraperformanță pe care trebuie să și-o asume toți cei care s-au aflat la conducere în acești ani Cât privește perspectivele, voi cita un ziarist străin care, venit la Chișinău cu prilejul summitului CSI, spunea: „Domnilor, aveți astăzi în Republica Moldova o situație extrem de interesantă , o situație cu multiple și imprevizibile posibilități de dezvoltare” \nnoiembrie, 1997 \nUnirea la români \nAcest sfârșit de secol și de mileniu ne găsește pe noi, românii, măcinați – pe lângă multe altele – și de un greu de definit complex al unirii Greu de definit, pentru că nu are consistența unei articulări inteligibile și nu poate fi conturat în parametri reali pe orizontul nostru existențial Ascuns în subteranele conștiinței, complexul răzbate – nostalgic-evocator – din când în când la suprafață, mai ales cu anumite ocazii aniversare, ca apoi să dispară aproape complet, până când se ivește un nou prilej de situare în actualitate",
    "42": " E ca și cum am asista, fascinați de geniul nostru inventiv, la un ritual de ecranizare (acum mai potrivit ar fi să-i spunem scanare) a ființei noastre ascunse Tema unirii nu a fost și nu este una la vedere în mass-media din România și Basarabia Ea nu se constituie deloc într-o obsesie pentru marea masă a populației din cele două state românești, cum nu stârnește prea multe frisoane nici în rândul intelectualilor, cei care ar putea să inducă, prin statutul lor, o anume stare de spirit în societate Dacă regimul comunist sovietic a interzis, din rațiuni „internaționaliste”, abordarea subiectului, la nouă ani de când se poate spune (s-a permis!) ce credem despre trecutul, prezentul și viitorul națiunii române, tema unirii rămâne la fel de marginală Ea este din nou evitată, dar de data aceasta din alte considerente, mai complexe, pe potriva epocii pe care o traversăm",
    "43": " A vorbi despre unire astăzi, în opinia unora, e oarecum demodat, în contratimp cu ideile contemporane în plină expansiune, care proclamă deja „deschiderea frontierelor și topirea națiunilor într-un conglomerat european” Cei care, foarte puțini, încearcă totuși să abordeze subiectul, sunt repede descurajați de lipsa lui de perspectivă, mai ales când se confruntă cu datele – netrucate – culese pe terenul vieții de zi cu zi Românii din țară sunt dezabuzați, insensibili la acest subiect, care li se pare mai curând o problemă în plus la cele – destule – deja existente, iar basarabenii, majoritatea dintre ei, declară că nu doresc unirea Atitudinea aceasta poate fi înțeleasă: și într-un caz și în altul este probată cum nu se poate mai bine lucrătura timpului Multă vreme interzisă, tema unirii se zbate neputincioasă doar în străfundurile câtorva conștiințe Restul e tăcere O tăcere care închide aproape ermetic cercul tematicii unioniste",
    "44": " Rămân pe din afară, ca niște excrescențe, „falșii gorniști”, cei pentru care exclamația gratuită ține loc de faptă Agitația lor respingătoare are darul să întunece și mai mult un subiect care abia licărește (Va trebui evaluat și arătat opiniei publice, cu mult curaj și luciditate, răul imens pe care l-au făcut (îl fac) României „naționaliștii de grotă”, fauna aceasta dezmățată și cu origini incerte, care a compromis se pare definitiv ideea unității românești) Unirea la români pare să fie astăzi – formulez cu tristețe această opinie – doar un simplu exercițiu de memorie, un test retrospectiv Când prezentul este așa cum este, adică lamentabil, trecutul „glorios” este chemat să ne oblojească existența „Faptele strămoșilor” sunt un paravan sub care ascundem (mai curând avem iluzia că ascundem) traseul nostru laș și mediocru Rememorarea aceasta solemnă e un refugiu în timp care amână întâlnirea cu noi înșine",
    "45": " Și totuși, este astăzi unirea românilor (teritorială și națională) un vis cu șanse de a se împlini? Este unirea o chestiune prioritară pentru români? Iată doar două din multele întrebări ce pot fi formulate în jurul acestei teme și la care ar trebui cândva să răspundem cu tot curajul, pentru a nu ne asemăna până la identificare cu personajul schizoid care își spune că este perfect sănătos, dar evită stăruitor, prin diverse stratageme, examenul medical Întâi de toate se cuvine spus că problema unirii, în pofida impedimentelor de ordin geopolitic – între care „nefericita situare geografică!” –, pe care le invocăm deseori drept scuză la imobilismul și dezangajarea noastră proverbială, este o chestiune care depinde, în opinia mea, în primul rând de români Factorii externi își au desigur greutatea și importanța lor, factori ce trebuie luați în calcul, tratați cu consecventă și demnă responsabilitate, uneori abil speculați în interes național, cum fac și alte popoare care au, asemeni nouă, vecini „incomozi și răuvoitori”; dar ei, acești factori ce scapă voinței noastre, nu trebuie să ne obtureze orizontul și să ne arunce în eterne contemplații și lamentări",
    "46": " Invoc din nou o situație clinică, pentru că în zona aceasta se cere diagnosticată astăzi starea de fapt în problematica unirii: un bolnav nu se salvează dacă nu depune un cât de mic efort volitiv pentru a se salva Deci, înainte de a invoca și condamna imixtiuni externe, este obligatoriu să evaluăm lucid răul, „pericolele” din noi înșine Cum ar spune cineva, e necesară mai întâi „lămurirea noastră cu noi înșine” Astfel poate vom înțelege de ce românii din țară sunt indiferenți la soarta confraților aflați – printr-un dramatic accident al istoriei – în afara granițelor României, iar basarabenii, abandonați atât timp (asta este convingerea lor), refuză să-și recunoască adevărata identitate În ambele ipostaze e ușor de depistat un îngrijorător grad de alteritate a ființei Unirea la români, care, iată, nu se întâmplă, este și va rămâne un subiect de reflecție, având valențele unui adevărat test, pe care partea gânditoare a acestei națiuni trebuie să-l treacă",
    "47": " În epoca pe care o traversăm, tot mai „insensibilă la detalii și specific național”, s-ar putea să fie o ultimă provocare de această natură Să avem numai puterea și curajul de a rosti adevărul despre noi înșine, dar și priceperea de a vorbi lumii, ca niște buni europeni, despre probleme românești \nmartie, 1998 \nCine va aprinde lumina în Basarabia? \n\nAlegerile locale și referendumul consultativ privind forma prezidențială de guvernământ, inițiat de șeful statului au dezvăluit încă o dată, pentru cine mai avea oarecare dubii, că „țărișoara” orbecăiește, colectiv și solidar, tocmai în cercul al noulea al întunericului preletal Comuniștii și partidele nostalgiei sovietice, care au format un singur bloc electoral, în contrast cu „democrații” care au înțeles să fie umiliți separat, au câștigat din nou majoritatea, de data aceasta în structurile puterii locale, ceea ce înseamnă că, de acum încolo, Basarabia – sat și oraș – intră sub o imensă flamură roșie",
    "48": " Este o stare de fapt care te înspăimântă – ea oripilează suficient de mult și lumea din jur –, dar perfect conformă cu realitatea care-i subvenționează dinamica și evoluția din ultimii zece ani Basarabia nici nu avea cum să se afle pe o altă treaptă/dimensiune a dezvoltării, atât timp cât nici nu a căutat cu adevărat o alternativă reală la ceea ce a fost până în 1989 Dimpotrivă, atât modelul statal s-au degradat continuu, cât și cel social, cu o anume mediocră stabilitate, moștenită de la comunism Înseamnă oare, luând în calcul rezultatele alegerilor, că românii basarabeni și minoritarii de altă expresie lingvistică, de obicei limbă rusă, care viețuiesc în stânga Prutului, sunt structural programați pe ideologia comunistă? Înseamnă oare că partidul comunist în Basarabia este unul foarte puternic, realist, convingător în demersul său electoral, devotat intereselor populației, iar celelalte formațiuni politice, pretins „democratice”, sunt anemice și rupte de realitate, fără prea mare impact la alegători? A pune astfel problema este echivalent cu a încerca o radiografie a conștiinței politice a electoratului basarabean, o conștiință politică pe care acesta n-o are",
    "49": " Șapte din zece basarabeni nu pot să identifice corect numele vreunui partid sau bloc electoral (numărul acestora, e drept, crescând de la an la an, după cum se multiplică interesele!) care le cerșește, o dată la patru ani, voturile Opțiunea alegătorului, atunci când merge la urne, este motivată de lucruri mult mai banale și concrete decât frazele abil pieptănate din doctrinele-program ale partidelor Un vot în Basarabia se cumpără foarte ușor De exemplu prin plata unor restanțe la pensii, restanțe de luni de zile, sau prin eliberarea unor produse alimentare în contul salariilor În cazurile mai disperate (iar Republica Moldova este astăzi un stat al disperaților, un azil al săracilor, cum afirmă presa din străinătate), un vot se obține cu o pâine sau cu „o sută” de votcă Când aceste „mici pomeni” electorale nu pot fi făcute, se recurge la minciuna sfruntată, așa cum procedează comuniștii, care promit o revenire la ordinea de până la dezmembrarea U",
    "50": "RSS-ului, când tot omul avea un loc de muncă și-și asigura un minim de existență Promisiuni de felul acesta, chiar dacă fără nici o șansă de a fi împlinite vreodată, prind totuși la o populație total debusolată (Oamenii se leagă până și de speranța iluzorie a unei promisiuni mincinoase) Astfel, comuniștii, printr-o retorică cinică și iresponsabilă, care nu ascunde altceva decât perspectivele unui dezastru multilateral dezvoltat (lucru la care se pricep de minune), au reușit să se relanseze, după o perioadă în care am sperat să nu mai citim despre ei decât în cărțile de istorie Or, în Basarabia de astăzi (nu e un secret pentru nimeni; doar, eventual, pentru cei care nu doresc să vadă acest lucru), politica nu o fac partidele, ci sărăcia, disperarea și întunericul Cum s-a ajuns aici? Printr-o catastrofală și criminală, în esența ei, gestionare a destinului politic și economic al Basarabiei de către conducătorii ei de până acum",
    "51": " Vechi nomenklaturiști, care au trădat cu prima ocazie, coborând din căruța ideologiei comuniste în cea a noii „democrații”, personaje precum Snegur, Sangheli, Lucinschi și armata lor (comunistă-comsomolistă-securistă) de susținători, nici nu aveau cum să „cârmuiască” altfel de cum au făcut-o Sloganele democrației și ale economiei de piață au însemnat pentru ei un îndemn la îmbogățire prin jaf și la disoluția a ceea ce mai funcționa cât de cât Totul a fost pârjolit ca în urma unei invazii de lăcuste Liberi să facă tot ce doresc în feuda lor, acești demolatori au avut (au) un mandat politic de la care nu s-au abătut niciodată: acela de a menține cu orice preț Basarabia în sfera de influență a Rusiei Acolo ne-au dus isprăvile lor, oricât ar dori cineva să ne demonstreze contrariul Întrebarea legitimă care trebuie formulată este ce-au făcut în tot acest timp forțele democratice și societatea civilă pentru a schimba cumva mersul lucrurilor? Nimic sau aproape nimic",
    "52": " Partidele democratice sunt divizate și infiltrate (uneori până la conducerea de vârf) de agenți ai puterii, oameni oricând șantajabili, programați să împiedice/să temporizeze unirea acestor forțe Ele au structura și mentalitatea defensivă a unor detașamente de gherilă, închise etanș, blocate pe niște idei fără prea mare audiență în fața unui auditoriu surd la chemări privind idealul național, și nu fac decât să reacționeze la provocările puterii Iar societatea civilă există doar la nivelul unor mici grupuscule și vocea ei, în corul cacofonic de la Chișinău, nu se distinge aproape deloc Marea deziluzie a acestor ani rămâne, în opinia mea, intelectualitatea autohtonă, cea care a impulsionat, într-o primă fază – mai mult intuitiv, luată de val, fără o coerență și o claritate a acțiunilor –, mișcarea de eliberare națională Intelectualitatea din Basarabia, cea care trebuie să gândească destinul comunității pe care o reprezintă, nu a fost la înălțimea așteptărilor și a capotat lamentabil, lăsându-se folosită ca forță de manevră în mâinile puterii",
    "53": " În loc să sancționeze răul, intelectualii au semnat voios-mobilizator apeluri de sprijin pentru autorii dezastrului, au acceptat postura rușinoasă, meschin-profitoare, de propagandiști și agitatori plătiți Lui Ion Druță, un fel de părinte spiritual al tuturor celor care au condus Basarabia în acești ani (Mircea Ivanovici Snegur – „pe care ni l-a trimis chiar Dumnezeu”; Andrei Nicolaevici Sangheli – ctitor de biserici și de monumente folclorice, cum ar fi compoziția „Badea Mior”; Petru Chirilovici Lucinschi – „iluminist” – o lumină care ar proveni de la rugul în care se aruncau, prin ’68, unele „tipărituri dușmănoase”) i s-au alăturat succesiv și alte voci ale „oamenilor de cultură și artă” Ei s-au constituit în grupuri de „săritori la nevoie”, destul de active în perioada campaniilor electorale, mobilizând masele prin forța cuvântului artistic Ultima acțiune de acest gen a fost apelul pentru susținerea referendumului consultativ prezidențial anunțat mai devreme",
    "54": " Persoane precum Maria Bieșu, Nicolae Sulac, Eugen Doga, Mihai Volontir, Vladimir Curbet șa, care altfel își consumă în liniște (mai mult sau mai puțin onorabil) talentul artistic și nu emit vreo opinie politică în intervalul dintre scrutine, se simt deodată „chemați” (și chiar sunt chemați, mai bine zis strigați!) de „înalte” rațiuni patriotice – în sensul că provin din sferele înalte ale puterii – , ce nu au nimic de-a face cu democrația, și invită imperativ populația să îmbrățișeze ideea care le-a fost sugerată E dreptul lor și îl respectăm O persoană poate face orice cu propriul nume, inclusiv e liber să și-l terfelească în campanii dubioase Inițiativa privind susținerea scrutinului prezidențial a sfârșit lamentabil, cum lamentabile sunt, așa cum arătam la începutul acestui articol, și rezultatele alegerilor locale, care trimit Basarabia, ca opțiune politică, aproape în preistorie Este o înfrângere nu numai a clasei politice, dar și a intelectualității care i-a sprijinit moral pe autorii dezastrului",
    "55": " Este o lecție pe care intelectualul basarabean ar trebui să și-o însușească, din care ar trebui să tragă învățăminte, dacă ele, tristele învățăminte, îi mai pot servi la ceva Ar putea fi ultima experiență de acest gen livrată orgoliului său reflexiv Întunericul care vine peste noi va șterge necruțător orice nuanță În Basarabia lumina trebuie aprinsă atât la modul direct (când oare vor înceta guvernanții practica asasină de întrerupere a curentului electric?, întreruperi care pe unii îi exasperează, iar pe alții – se pare, majoritatea – îi afundă într-o apatie soră cu moartea), cât și în plan moral și spiritual Nu vom avea o populație cu o conștiință politică avansată, care să voteze schimbarea, atât timp cât ținem această populație în beznă Întunericul naște monștri, știm bine acest lucru Dar cine va aprinde lumina în Basarabia? E o întrebare la care nu știu dacă se poate găsi un răspuns în viitorul previzibil",
    "56": " \n\nPS Doi experți străini, buni cunoscători ai situației din Republica Moldova, cu care am discutat chiar în aceste zile despre decepția postelectorală, m-au asigurat că la noi se poate face ordine, în sensul occidental al termenului, în câteva luni Numai să fie voință politică și să fie mobilizate toate competențele din acest stat Dar, din nou, cine să dea semnalul? \nmai, 1999 \nLumină sub cerul Nordului – un pământ numit Estonia \nÎncă pe vremea URSS-ului, țările baltice erau pentru noi un fel de Occident al imperiului sovietic Priveam în direcția lor cu admirație și cu o nemărturisită invidie pentru ținuta demnă și curajoasă pe care o etalau Era ca și cum aceste popoare ar fi purtat în spate și partea noastră de demnitate, la care noi renunțaserăm de mult Acest reflex de raportare la baltici în clipele de zvâcnire a orgoliului național l-am păstrat până azi, deși din ’91 încoace nu prea mai știm ce se întâmplă acolo",
    "57": " Acum doi ani, când Estonia a fost invitată să înceapă negocierile de aderare la Uniunea Europeană, am realizat că ei se situează înaintea noastră și în aceste timpuri ale tranziției postcomuniste De atunci, ideea de a vedea la fața locului realizările estonienilor ne-a urmărit pas cu pas Era și normal, de altfel, ca, după ce aduseserăm în paginile Contrafort-ului spații culturale mai îndepărtate și mai exotice (Germania, Austria, Mexic, SUA, Franța, Cehia etc), să privim și la experiența unor frați de suferință sovietică Din fericire, proiectul nostru a fost sprijinit de Fundația Soros din Chișinău, astfel că, în luna noiembrie 1999, am efectuat o deplasare de documentare în Estonia, iar în numărul de față al revistei* suntem în măsură să prezentăm roadele acestei călătorii cu adevărat revelatoare A parcurge cu avionul distanța ce separă Republica Moldova de Estonia este soluția cea mai potrivită, dacă vrei să eviți impresia dizgrațioasă a traversării deșertului numit astăzi încifrat-abscons CSI",
    "58": " Ai astfel posibilitatea să confrunți în mod direct și rapid două spații distincte: basarabean și estonian, care au aparținut înainte, vreme de 50 de ani, aceluiași conglomerat sovietic Diferența este capitală și însăși experiența trăirii ei echivalează cu un catharsis, cu o iluminare Dar există pe acest traseu o escală inevitabilă – Moscova –, care îți dă imaginea întreagă a coșmarului rusesc de acum și parcă dintotdeauna, reamintindu-ți iar și iar nefericirea de a fi încă, după 10 ani de la implozia URSS-ului, ostaticul fără speranțe al acestuia O atmosferă lugubră de loc damnat, o corupție inimaginabilă la toate nivelurile, ce te agresează începând cu taximetristul, care încearcă să te scuture de toți banii disponibili ( „plătești mai scump, dar cu mine ai garanția că ajungi teafăr și nevătămat de la Vnukovo la Șeremetievo, pe când cu alții nu se știe",
    "59": "” – iată refrenul cu care ești întâmpinat la aeroport), și sfârșește cu atât mai puțin stresant cu cât decolezi mai rapid pe direcția Vest O lume slavă, un mixaj de comunism rezidual și moravuri asiatice, care-ți solicită încordarea maximă a nervilor, și unde tot ce e mai rău e de domeniul plauzibilului – iar tu, ca individ, te afli proiectat în chiar mijlocul acestui infern După ce „trăiești” cu sufletul la gură preț de 9 ore câte despart, la Moscova, cele două zboruri, „sosirea” și „plecarea” – din Chișinău spre Tallinn nu există o cursă directă –, o dată ajuns în Estonia ai sentimentul că ai intrat într-o altă lume, în care civilizația europeană este la ea acasă;, totodată, te simți pe deplin pregătit să apreciezi voința și înțelepciunea unor oameni care au mizat pe demnitate, nu pe înșelătoarea iluzie a adaptării „sub vremi” Ceea ce te impresionează în mod deosebit după câteva zile de ședere la Tallinn este un adevărat cult al memoriei",
    "60": " Memoria oamenilor cu care te întâlnești și discuți, dar și una care respiră din zidurile clădirilor istorice în „orașul vechi” – o nestemată a Europei Estonienii sunt un popor cu tradiții, de care se îngrijesc și pe care le cultivă și, aș îndrăzni să spun, din care își trag energia și vigoarea Ei își asumă cu mult curaj trecutul care n-a fost întotdeauna glorios, însă a fost unul onorabil Aici vom consemna o deosebire esențială între noi, basarabenii, și ei, estonienii În Republica Moldova nu vei auzi aproape pe nimeni, cu atât mai puțin un politician, să spună limpede: „ocupație sovietică”, „regim comunist”, „eliberare națională”, „dreptul la autodeterminare” (ultima sintagmă este rostită în sensul delimitării de România, uitându-se complet motivația independenței proclamate în august 1991), în timp ce clasa politică de la Tallinn, alături de întreaga opinie publică din țară, nu are pic de îndoială că Estonia a fost chiar cotropită de ruși timp de 50 de ani, și nu ezită să dea realității un chip adevărat, simplu și fără emfază",
    "61": " Tocmai lipsa de ambiguitate în felul în care se autodefinesc și curajul de a spune lucrurilor pe nume este principala diferență ce separă cele două popoare, care porneau, acum 10 ani, aparent din aceleași bloc-starturi, sub lumina crepusculară a unui imperiu muribund Estonienii sunt uniți în jurul câtorva valori naționale indiscutabile și, mai ales, concentrați pe un proiect național, care le dă un sens mai presus de grijile subzistenței cotidiene Pe noi, un soi de lașitate atavică, o jenă stupidă și psihanalizabilă – când nu este, evident, aversiune antiromânească sau interes politic și mercantil – ne împiedică să ne asumăm identitatea națională și, pe cale de consecință, direcția pe care dorim s-o urmăm, fapt ce ne condamnă la nesfârșite orbecăieli și suferințe într-o epocă a opțiunilor clare și profitabile, atunci când ele se întemeiază pe o conștiință clară a apartenenței la Europa, așa cum ne arată dinamica altor țări din fostul bloc comunist",
    "62": " Nu este nici o exagerare să afirmăm că, împotmolindu-se în smârcurile ultimei jumătăți de secol, basarabenii și-au pierdut aproape toate însușirile care dau sens și consistență unei națiuni, că au decăzut până la treapta semi-animalică, de ființe hăituite, prinse în goana pentru supraviețuire, și că idealismul – nu ca fantasmă colectivă, ci ca schelă a propriului destin – și-a pierdut de mult valoarea în ochii lor Ar fi bine să ne amintim că anexarea țărilor baltice de către Moscova nu a fost niciodată recunoscută de SUA și de cele mai multe dintre democrațiile vest-europene, pe întreaga durată a ocupației sovietice Această atitudine simbolică nu a putut fi modificată nici de prevederile Tratatului de Pace de la Paris, din 1947, nici de Conferința de la Helsinki, din 1975, care statua inviolabilitatea frontierelor postbelice pe bătrânul continent, iar această consecvență – cunoscută și respectată – în a-și urmări vocația propriei identități, deopotrivă națională și europeană, a permis estonienilor să nu-și rateze libertatea în anii de grație 1990-1991",
    "63": " Pentru Estonia anului 2000 independența contează, ea este chiar o realitate, nu bluf propagandistic sau articol într-o Constituție vlăguită La noi, din contra, independența constituie o perdea de fum pentru afacerile ilicite ale unei oligarhii de sorginte sovietică Ne-am obișnuit, în Moldova, să ne fabricăm mereu justificări pentru condiția noastră umilă, să căutăm vinovatul în altă parte – în ocupația străină, în poziția geopolitică, în împărțirea sferelor de influență șamd Dar, după cum vedem, asta nu ne-a ajutat deloc să progresăm Estonienii sunt un popor mai „rece”, care nu se inflamează cu una-cu două, și, poate de aceea, mai predispus spre reflecție, spre interiorizare Această trăsătură de caracter i-a obișnuit să caute sursa puterii și slăbiciunii lor în ei înșiși, să nu arunce lumii o privire mânioasă decât după ce-și vor fi epuizat reproșurile adresate propriei conștiințe Confruntarea a ceea ce vedeam și descopeream în Estonia cu realitățile din Basarabia a fost, inevitabilă pe toată perioada șederii noastre acolo",
    "64": " Inutil să mai spun că din acest exercițiu de suprapunere a perspectivelor, noi ieșeam întotdeauna mai prost La Tallinn înțelegi mai bine dimensiunea eșecului nostru „democratic” de după 1989, simți mai acut diferențele dintre estonieni și basarabeni Sper să rezulte acest lucru și din materialele pe care le publicăm acum Nu am dorit să prezentăm o imagine plată, un fel de „ilustrată” turistică a Estoniei, ci să încercăm o radiografie multiaspectuală a societății estoniene, comunicând cu oameni din mai multe sfere de activitate și de diverse orientări: de la politicieni și importante personalități culturale, la oameni de rând Am ținut să prezentăm și câțiva compatrioți de-ai noștri stabiliți în Estonia, care, se va vedea, au împrumutat în felul lor de a fi și de a munci câte ceva din specificul acelor locuri, de adopțiune, în care i-a așezat destinul Dovadă că nu există structură umană fundamental vicioasă – ea se poate transforma ca urmare a unui transplant geografic, care înseamnă de regulă și o grefă de mentalitate",
    "65": " Sperăm ca numărul de revistă ce a rezultat în urma acestei călătorii să constituie nu numai o punte, cum se spune, aruncată spre realitatea politică și culturală a Estoniei de astăzi, ci să rămână un document de referință, o mărturie convingătoare a faptului că se poate și altfel, că am fi putut avea, ca popor „aruncat în calea tuturor răutăților”, o soartă mai bună, dacă am fi știut să răspundem adecvat – adică prin seriozitate și consecvență – provocărilor libertății \nmartie, 2000 \nAm fost odată în America INCLUDEPICTURE \"//img/c00gif\" \\* MERGEFORMAT \\d\" Acum trei ani de zile, la mijloc de noiembrie, eram în America În cele două săptămâni cât am stat la New York am traversat de câteva ori Fifth Avenue, m-am plimbat prin Central Park, încă destul de frumos la acea vreme a anului – ți se întindea la picioare ca o uriașă piele de reptilă tomnatică – , am admirat spectacolul reclamelor din Times Square, am urcat pe terasele de pe Empire State Building și de pe Turnul de Sud din World Trade Center, de unde măreția și frumusețea Manhattan-ului, inima New York-ului, se înfățișa în toată splendoarea sa",
    "66": " Am scris aceste propoziții și sentimentul pe care îl am este că parcă aș vorbi despre o altă lume, dispărută, una ascunsă în pliurile memoriei, profund diferită de realitatea pe care o trăiesc în ultimele două luni Mai resimt și acum șocul dureros din ziua atacului terorist din 11 septembrie asupra Statelor Unite ale Americii Până la acel eveniment consternant am privit America drept o garanție a libertății, un avanpost al civilizației occidentale, drept o citadelă invincibilă a lumii libere, care avea să-și extindă benefica iradiere și în colțul nostru de Europă De aceea, am simțit că prăbușirea gemenilor newyorkezi a zdruncinat ceva în această credință Prietenii și apropiații mei știu cu câtă ușurință mă declanșez în tirade de condamnare a celor care au atacat America Am această reacție – poate ușor exagerată, mai ales o dată cu trecerea timpului – și din cauză că observ că concetățenii mei nu realizează la dimensiune reală cele întâmplate în ziua fatidică de 11 septembrie, atunci când au fost lovite civilizația, libertatea, democrația",
    "67": " Am auzit chiar comentarii stupefiante de genul acesta: „America trebuia să plătească odată și odată pentru politica și orgoliul său nemăsurat” Un asemenea „raționament” mi se pare greșit și profund nedrept, mărturisind o reacție de tip „taliban”, care deconspiră și reactivează o răutate latentă, care face să irumpă cu violență niște frustrări și complexe mult timp ascunse, nemărturisite Ceea ce mă uimește în asemenea situații este nepăsarea, ușurința și chiar indecența cu care oamenii se alătură răului Am încercat să-mi explic această reacție a lor și cred că una din cauzele care îi fac să se manifeste astfel este lipsa libertății, necunoașterea și nepracticarea ei ca exercițiu zilnic, vital; de aceea, poate, nici nu realizează semnificațiile adânci și cu adevărat dramatice ale celor petrecute pe 11 septembrie 2001 la New York și la Washington Basarabeanul n-a avut cum să cunoască și să deprindă lecția libertății, astfel că nici nu înțelege ce pierde, acuzând-o – căci asta face, condamnând America",
    "68": " Istoria veche și istoria mai nouă nu i-a oferit această șansă Nu știu de ce lumea uită atât de ușor – sau nici nu știe, pentru că ignoranța la noi este copleșitoare – că Statele Unite ale Americii au salvat de două ori Europa în secolul XX, în prima și în a doua conflagrație mondială Fără implicarea Americii, Europa ar fi rămas mult timp o ruină fumegândă, iar stalinismul s-ar fi întins până la Oceanul Atlantic, oferind, de pildă, parizienilor spectacolul unic al steagului roșu fluturând în vârful Arcului de Triumf Tot America a ieșit învingătoare în Războiul Rece, victorie care a pus capăt comunismului ca sistem mondial și a redat națiunilor est-europene dreptul la o existență liberă și la dezvoltare După ce au refăcut Europa Occidentală cu planul Marshall, Statele Unite desfășoară, după 1989, ample programe de susținere și creditare a fostelor țări comuniste",
    "69": " Grant-urile americane au ajuns și în Republica Moldova, constituind adesea, pentru multe categorii sociale – intelectuali, studenți, cercetători, medici, elevi etc –, singura sursă de existență, iar țăranilor basarabeni le dau posibilitatea de a se debarasa de jugul colhozurilor, oferindu-le o sursă de informație și de asistență financiară pentru a-și pune pe picioare propria afacere Dacă a funcționat ceva în Basarabia în ultimii zece ani, acestea au fost programele americane implementate aici, care au început să dezvolte și la noi deprinderile societății civile, spiritul de inițiativă, capacitatea de a gândi liber, șansa de a ieși din prizonieratul mentalităților colectiviste De ce uităm aceste lucruri? Ceea ce se întâmplă astăzi la scară largă în Basarabia este tocmai suprimarea libertății, zăvorârea ei Dacă imediat după victoria comuniștilor am vorbit despre fenomenul transnistrizării Basarabiei, după atacul terorist din 11 septembrie regresul pe toate planurile pe care îl înregistrează această provincie românească capătă o nouă denominație cu valoare de sinonim – talibanizarea",
    "70": " Pentru că, păstrând proporțiile și ținând cont de specificul locului, ce altceva înseamnă întoarcerea la detașamentele de pionieri – copii încolonați, cu priviri fanatizate și repetând sloganuri militariste, cărora de fapt li se fură copilăria, grefându-li-se pe creier o dogmă criminală –, sau cultul unor idoli putreziți din Mausoleul de la Moscova, care reprezintă o stupefiantă necrofilie politică? Cu ce este mai bun „vălul” dezinformării și al întunericului care a fost tras peste privirea basarabenilor, decât vălul de pe fețele femeilor afgane? Talibanii au interzis televiziunea la Kabul, la Chișinău s-a întâmplat același lucru Televiziunea de stat a Moldovei a trântit ușa în nas realității și opiniei publice Ați vizionat oare în ultimele luni vreun reportaj la TVM, cât de scurt, despre acțiunile de protest organizate de reprezentanții diferitelor categorii sociale împotriva abuzurilor și a incompetenței puterii comuniste? Dar un comentariu sau vreo masă rotundă care să ia în dezbatere aceste subiecte? Astfel de emisiuni sunt de neimaginat la televiziunea de stat a Moldovei; cenzura instaurată de comuniști, e atât de puternică și sfidătoare pe cât de mare e resemnarea celora care le-au oferit puterea – inconștient, din disperare, printr-un simulacru de alegeri libere și democratice",
    "71": " Votându-i pe acești „talibani roșii”, basarabenii s-au pomenit ostaticii propriilor lor iluzii de salvare Revăd deseori – cu bucuria developării în ralanti a secvențelor – „filmul” meu american Cele aproape trei luni de zile petrecute acolo, ca participant la International Writing Program în Iowa City, mi se par și astăzi un miracol Prezența mea în America, la opt ani de la prăbușirea ideologiei comuniste, așa credeam atunci, era o dovadă că libertatea mea, ca individ din Est, era posibilă Trebuia doar să-i surâd cu încredere și să mă bucur de fructele ei Nu greșeam dacă o luam ca pe o recompensă pe care mi-o oferea destinul după ani lungi de privațiuni, înșelăciune și umilințe, sub sceptrul imperiului de la răsărit Totodată, am înțeles această șansă a destinului și ca pe o obligație de a mărturisi, de a transmite concetățenilor mei lecția libertății pe care am învățat-o în America",
    "72": " Am scris, în urma acelui sejur, un jurnal american, din care am publicat ample fragmente și în revista noastră, Contrafort, încercând să prezint niște realități cunoscute de peste Ocean și, totodată, formulându-mi propria relație și atitudine față de cele văzute și trăite acolo Am început să conștientizez acest raport, cred, abia la întoarcerea mea acasă, reflectând, comparând, analizând cele două lumi, atât de diferite una de cealaltă – America și Moldova Ființa umană este un conglomerat de aptitudini și virtualități ascunse în codul nostru genetic, pe care urmează doar să le „activăm”, să le trezim la viață Între aceste „zăcăminte” de preț instinctul libertății trebuie descoperit și „eliberat” zilnic, ca într-un ritual tenace de exorcizare asumat pe cont propriu, și poate atunci răul se va retrage înfrânt sau va ieși tot mai rar la suprafață Concluzia, poate ușor sentimentală, a însemnărilor mele de acum, de după 11 septembrie, despre America și despre această umanitate care s-a bulversat sub ochii noștri, și din care Basarabia nu poate fi exclusă, ar fi că trebuie să educăm „americanul” din noi, adică reflexul libertății și aspirația modernității",
    "73": " Tragedia americană ne arată că nimic nu este definitiv câștigat sub soare, și că a te bate pentru libertate și pentru o existență demnă trebuie să fie preocuparea permanentă a omului Cu atât mai valabilă este această idee în cazul unei comunități ca a noastră, atât de traumatizată de o istorie-tăvălug În ciuda mizeriei politice, economice, sociale, cu care ne confruntăm în Moldova, mai devreme sau mai târziu – am această convingere – valorile lumii libere vor triumfa și la noi \nnoiembrie, 2001 \nBasarabia: experimentele continuă \nDupă zece ani de comunism camuflat sub președințiile lui Snegur și Lucinschi, ale căror echipe de aparatcici au cochetat – profitabil pentru ei, devastator pentru majoritatea populației – cu capitalismul sălbatic și rapace, garnitura generalului Voronin, învingătoare în „alegeri libere și corecte”, propune astăzi basarabenilor o întoarcere la conceptele clasice ale marxism-leninismului E timpul să terminăm odată cu experimentele democratice, ne dojenește părintește președintele Vladimir Voronin, tot mai sigur pe el după cele câteva vizite de legitimare în fața seniorului de la Moscova",
    "74": " Basarabia intră astfel într-o nouă etapă a existenței sale chinuite, una care o plasează – ideologic și politic – cel puțin cu 15 ani în urmă, în perioada de dinaintea perestroikăi gorbacioviste Se intră, cu alte cuvinte, în orarul unor noi și dureroase experimente la care va fi supusă populația acestui teritoriu    Cum s-a ajuns la această situație bizară, de-a dreptul suprarealistă, în care se reia „construcția” comunismului fără ca acesta să fi fost abandonat cu adevărat vreodată? Comunism după comunism – iată o postură insolită, care singularizează Moldova pe plan mondial Un răspuns exact nu este ușor de formulat Pentru aproximarea lui ar trebui făcută o evaluare, cât de succintă, a guvernărilor care au precedat-o pe cea de astăzi, pentru că, în ciuda șocului emoțional și de imagine pe care mulți dintre noi îl resimțim o dată cu instalarea la putere a celor care se declară, deschis și cu emfază, comuniști, există, cum spuneam, o continuitate de regim în Republica Moldova din 1991 încoace",
    "75": " Cum altfel decât comunist poate fi numit regimul Snegur cu liota sa de agrarieni primitivi și conservatori? Atunci, în acei ani, s-a ratat șansa intrării pe un făgaș al evoluțiilor democratice și al implementării reformelor economice liberale, care, așa cum s-a văzut din exemplul altor țări fost comuniste, după parcurgerea momentului greu, astăzi și-ar fi arătat roadele Mircea Snegur a avut cinci ani la dispoziție pentru a încerca o transformare socială de profunzime Primul președinte al RM nu a căutat sprijinul popular în promovarea oricât de riscantă a acestor reforme, ci, atunci când populația a dat semne de nemulțumire, a jucat cartea abjectă a românofobiei (pentru că trebuia să existe un țap ispășitor), cu scopul de a-și asigura supraviețuirea politică Să ne amintim de episodul „Casa noastră Republica Moldova”, sau de lașitatea dirijată de care a dat dovadă „președintele prosoapelor” pe durata războiului din Transnistria, de ezitările lui nu mai puțin vinovate, dar decisive, în a afirma drepturile limbii române prin denumirea ei în Constituție, ca să nu mai vorbim de păcatul originar – semnarea în nume personal a Acordului de aderare a Moldovei la CSI, fapt ce a împiedicat dobândirea unei independențe reale, politice și economice, față de fosta metropolă de la răsărit",
    "76": " Tot Mircea Snegur, după insuccesele provenite din incapacitatea sa de a realiza o schimbare de sistem autentică, și-a tras din nou, în 1996, ca un cabotin, straiele de lider național și democrat, doar că între timp apăruse pe scena politică un arlechin mai talentat Snegur intra în istorie, așa cum a consemnat cu duritate presa vremii și cum a înregistrat conștiința publică, drept „un trădător de vocație” (expresia aparține poetului Grigore Vieru), un „tătuc” care a înșelat așteptările maselor     Revenit surâzător în prim-planul vieții politice din Moldova, după un „priveghi” de câțiva ani la căpătâiul vechiului PCUS (perioadă foarte responsabilă, când s-a „împărțit” valuta partidului), Petru Lucinschi a marcat un prim punct în palmaresul său de ostaș al continuității cauzei comuniste încă din postura sa de speaker al Parlamentului de la Chișinău, readucând în legalitate partidul comunist ținut câțiva ani pe tușă de elanul mișcării – cum s-a spus – „de eliberare națională”",
    "77": " Ajuns președinte, dorința cea mai fierbinte a lui Petru Chirilovici a fost să promoveze ideea unei alianțe de guvernământ cu ortacii lui Voronin și să submineze metodic partidele de orientare democratică și pro-europeană Culmea acestui joc periculos „pe-a prăpastiei buză” – cum ar spune o poetă mistică și revoluționară de la noi – a constituit-o absurdul proiect de republică prezidențială, izvorât din nesățioasa dorință a dlui Lucinschi de a-și asigura un nou mandat Pentru că, la drept vorbind, nu a avut deloc cu ce să se înfățișeze la o dare de seamă în fața poporului, pe care l-a amețit cu promisiuni nesăbuite Petru Lucinschi se antrenase atât de mult în sforăriile sale de culise și în intrigi de palat, încât nu a sesizat, nici măcar în ultima clipă, că își pregătește propria debarcare Memoria timpului îi va reține, probabil, profilul de monument al ezitărilor și al expectativei, de maestru neîntrecut al intrigilor și al combinațiilor fără scrupule",
    "78": " Ultima sa „creatură politică” – Alianța Braghiș – s-a dovedit o adunătură de ariviști, care și-a trădat „boss-ul” cu prima ocazie Ce figură emblematică a fost, pentru garnitura cu care a marșat în anii din urmă Lucinschi, tovarășul Zidul, bunăoară (fost membru al CC și ministru al Învățământului în guvernul sovietic de la Chișinău), care nu a ezitat să treacă cu arme și bagaje în tabăra lui Voronin chiar la ședința de inaugurare a noului Parlament! Dezertarea lui a fost urmată și de alții, fapt ce a demonstrat că Alianța Braghiș este o adunătură politică lipsită de principii și de coeziune ideologică Însă caracteristica cea mai importantă care i se potrivește în acest moment lui Lucinschi este aceea a unui politician egoist și perdant, care ne-a servit, pe tavă, fără nici o remușcare, garniturii revanșarde a lui Voronin    Cei doi președinți de până acum ai Moldovei ne-au dezgustat, în perioada guvernării lor, prin micimea și mediocritatea aspirațiilor etalate",
    "79": " Ei au râvnit puterea de dragul puterii Nici unul dintre ei nu și-a dorit să acceadă la adevărata demnitate a funcției pe care a deținut-o Adică să realizeze ceva durabil – cu riscuri de moment pentru imaginea lor politică (vezi cazul Balcerowicz, părintele reformei din Polonia) –, dar benefic pentru țara pe care o conduc    Ar fi însă o interpretare superficială și oarecum nedreaptă să personalizăm excesiv perioada dramatică pe care a parcurs-o Basarabia în ultimii zece ani, chiar dacă modelul paternalist, de extracție asiatică, pare să fi prins cel mai mult într-o societate ca a noastră, lipsită de reflexul libertății S-ar cuveni să vorbim, cred, despre falimentul întregii clase politice din Republica Moldova, care nu a avut curajul și capacitatea să lupte pentru o schimbare autentică de sistem Cu alte cuvinte, la mijloc este calitatea „materialului uman” din această zonă: aici pare să se ascundă sursa tuturor nefericirilor noastre de după ’89",
    "80": " Reproșul cel mai greu îl merită politicienii așa-ziși democrați, care, pe lângă faptul că au mers „triumfal” din eșec în eșec (fraudând sponsorizări „frățești” și irosind simpatia și susținerea maselor), au compromis pentru mult timp ideea de alternativă la nomenclatura comunistă de toate nivelurile, nomenclatură ce pare să se eternizeze în Basarabia Răzlețiți, dușmănindu-se reciproc, fără speranță (se declanșau – ca la comandă –, cum bine ne amintim, atacuri și execuții fratricide în campaniile electorale, atunci când era nevoie de unitate pentru a rezista buldozerului comunist), „democrații”, în rândurile cărora apăruseră deja mici napoleoni și talibani de ceară, și-au ascuns întotdeauna ineficiența și impostura sub cele – eterne! – 8-9% de sufragii electorale O cronică a eșecului RM din epoca de după ’89 (știu că la Chișinău se scriu deja câteva studii serioase pe această temă) va înregistra, cu destule amănunte, deopotrivă jenante și descalificante, înfrângerea scandaloasă a „democraților” aflați pe scena politică",
    "81": " Dar ceea ce li se va reproșa în mod special este lipsa lor de inițiativă în decomunizarea reală a spațiului politic „Democrații”, anticomuniști cu vorba, n-au pledat consecvent și hotărât – mai ales atunci când au avut un raport favorabil de forțe în Parlament, iar comuniștii își lingeau rănile prin tranșeele ilegalității – pentru adoptarea legilor lustrației și accesului la dosarele poliției politice (KGB) Legi care ar fi dus la primenirea spațiului public și la o despărțire/distanțare de trecut, așa cum s-a întâmplat în fostele țări ale Tratatului de la Varșovia (minus Rusia, evident), care au adoptat aceste legi Traseul parcurs de RM până acum – o cacofonie a celor mai bizare experimente – ne demonstrează că oamenii politici basarabeni sunt într-un grad destul de mare șantajabili Rezultatul acestei ecuații nu putea fi altul decât fundătura în care ne găsim acum, postură indiscutabil „eroică”, din care vom rezista în fața Europei – așa cum vorbește în numele nostru, al tuturor, generalul Voronin – precum Cuba rezistă în fața imperialismului american",
    "82": "    Ultimele evoluții din Basarabia arată că experimentele continuă De pildă, se experimentează o stranie conciliere cu Transnistria, un conflict pe care l-am manageriat dezastruos în timpul scurs de la declanșarea lui, deși problema enclavei rebele, de departe moștenirea cea mai gravă pentru Republica Moldova din perioada sovietică, ar fi putut fi transformată dintr-un handicap inconturnabil într-un important atu internațional Pentru aceasta ar fi trebuit să prezentăm lumii, consecvent, la toate nivelurile puterii – președinție, parlament, guvern –, adevărata esență a separatismului transnistrean, contribuția nefastă a Rusiei la ținerea Moldovei în plasa unui regim mafiot și criminal, care reprezintă un adevărat pericol pentru întreaga regiune sud-est europeană N-am editat la Chișinău măcar o „Carte Albă” a războiului din Transnistria, pe care să o traducem în limbi de circulație internațională și să o depunem la marile cancelarii ale lumii Sigur, o atitudine demnă în această problemă i-ar fi expus unor riscuri pe politicienii basarabeni, i-ar fi adus în situația de a înfrunta deschis politica Rusiei în Moldova",
    "83": " Și mulți dintre ei, așa cum sugeram mai sus, n-au avut nici libertatea și nici curajul să-și asume asemenea incomodități Politica lașității și duplicității pe care au jucat-o diriguitorii postsovietici în toți acești 10 ani a făcut ca lucrurile să se complice și mai mult în „zona noastră folclorică” În loc să avem astăzi o puternică asistență internațională în rezolvarea separatismului de la Tiraspol, cu garanții de securitate oferite de Occident, vom „beneficia” de soluția lui Voronin de reglementare a conflictului, o „soluție” care va consfinți „transnistrizarea” Basarabiei, adică o deplină înfeudare a întregii Republici Moldova spațiului de influență rusesc Încă o dată: s-ar fi putut evita un asemenea scenariu de rezolvare a chestiunii Transnistriei, dacă am fi avut niște oameni politici patrioți, clarvăzători și responsabili, și nu valeți ai unei puteri străine sau niște pigmei preocupați doar de ciolanul parlamentar/ministerial     Analiza sumară pe care am schițat-o mai sus reflectă, trebuie să recunosc, o încercare personală de a depăși starea amestecată de stupefacție, rușine și neputință care m-a cuprins după instalarea la putere a comuniștilor conservatori ai lui Voronin",
    "84": " Pentru ca aceste sentimente să nu se eternizeze, și pentru a învăța ceva din greșelile istoriei noastre imediate, o istorie mult prea convulsivă și dureros-experimentală, e nevoie, cred, de analize punctuale și exhaustive ale traseului pe care l-a parcurs Basarabia în anii independenței sale O dată făcut acest lucru, va trebui să definim foarte clar esența regimului instalat în Republica Moldova după 25 februarie 2001 Definitorie pentru partidul lui Voronin pare să fie nu eticheta sa ideologică – ea poate fi abandonată atunci când împrejurările o vor pretinde în favoarea uneia de un „roșu” mai diluat –, ci misiunea cu care a venit (a fost adus) el la putere, pentru că există o mare diferență între așteptările celor ce i-au votat pe comuniști și agenda internă a acestui partid, și anume: de a înscăuna un regim pro-rusesc și neocolonial, care să întoarcă Basarabia din drumul pe care părea să fi pornit în august 1991",
    "85": " Un program, după cum se poate vedea, urmat cu sfințenie de comuniști    Mai este posibilă o alternativă la regimul instalat după 25 februarie la Chișinău? se întreabă, disperată, multă lume astăzi Dar când, cine și cum să o contruiască, pentru a strica mecanismul rotației comuniștilor la putere, mecanism care a funcționat imperturbabil în ultimii 10 ani? Nu e vorba de a schimba un set de sloganuri cu altul, trebuie reformat chiar felul de a face politică în Moldova, atitudinea actanților săi față de ideea de responsabilitate publică E necesar să definim clar criteriile după care se cuvine să judecăm partidele politice din Republica Moldova Astăzi, lozincile de la începutul anilor ’90 – naționaliste, naiv-iluministe – nu ne sunt de nici un folos și s-a văzut că nu au mai adus voturi la ultimele alegeri Dar marea problemă a Basarabiei rămâne, în opinia mea, factorul uman",
    "86": " Avem nevoie de profesioniști, de oameni calificați să facă bine un anumit lucru, pentru că improvizațiile și semidoctismul au făcut un imens rău acestui pământ Se cuvine ca vechii actori să părăsească scena politică, să elibereze locul în favoarea unor tineri dotați, iar cei care rămân să-și revizuiască radical strategia și atitudinile Din păcate, sunt semne că lucrurile nu se vor schimba așa cum ne-am dori „Forumul Democrat”, creat luna trecută de partidele care nu au intrat în Parlament, se înfățișează cu aceiași lideri obosiți și rudimentari (Snegur, Diacov, Rusu etc) – un adevărat club al rataților politici Pe lângă faptul că această idee de unire a partidelor vine prea târziu (ca o oblojeală la un picior amputat, cum s-a spus), autorii morali (și penali!) ai dezastrului basarabean par să fi înțeles prea puține din cele întâmplate În această ordine de idei, este de urmărit, cu speranță, evoluția noului Partid Social-Liberal, condus de Oleg Serebrian – intelectual remarcabil și apreciat analist politic –, o formațiune politică reprezentând spiritul tânăr, ofensiv, european, întruchipat de o nouă generație de basarabeni educați în condiții de libertate, cu șanse reale să capteze adeziunile celor disperați și dezamăgiți",
    "87": " Iar numărul acestora este destul de mare în Basarabia de azi În Moldova, venirea la putere a comuniștilor conservatori, declarațiile lor oripilante, mărturisind un program restauraționist agresiv și militant, au făcut ca țările europene, Occidentul în general, să privească cu mai multă atenție în direcția noastră E, poate, singurul câștig pe care îl putem distinge în această ecuație sinistră Rămâne de văzut dacă Vestul se va implica mai mult în acest teritoriu – așa cum nu a făcut-o până acum! – pentru a ajuta o comunitate de oameni, care nu are puterea să se vindece de molimele trecutului și să se integreze într-o lume civilizată fără a fi asistată cu înțelegere de națiunile libere În caz contrar, Moldova va fi nu doar un ținut sărac, din care se vor auzi, din când în când, gemetele înfundate ale celor flămânzi, ea poate deveni un teritoriu exploziv și destabilizator pentru întreaga regiune sud-est europeană, și nu cred că Occidentului i-ar mai conveni o nouă „iugoslavizare”, de data aceasta la gurile Nistrului",
    "88": " Iată deci perspective cu multiple linii de dezvoltare într-o țară a experimentelor cu care ratăm normalitatea \nmartie, 2001 \nComuniști, anticomuniști și restul poporului – peisaj în mișcare INCLUDEPICTURE \"//img/c00gif\" \\* MERGEFORMAT \\d\" După doar un an de la instalarea la putere, comuniștii conservatori, nereformați din Basarabia sunt contestați masiv atât în interiorul țării, cât și în exterior Incapabili să rezolve gravele probleme economice care fac din Republica Moldova cel mai sărac stat din Europa, detașamentul condus de Vladimir Voronin s-a pus – în bună tradiție bolșevică – pe diversiuni ideologice legate de limba și istoria populației majoritare, diversiuni care au scos în stradă zeci de mii de oameni, în special tineri, tensionând până la cote destul de periculoase relațiile interetnice, aflate până atunci, de bine-de rău, la o cotă controlabilă (minus Transnistria, evident) Chiar dacă, la presiunea străzii, comuniștii par deocamdată să fi dat înapoi, amânând sau anulând ordinele de studiere obligatorie a limbii ruse și de înlocuire a Istoriei Românilor cu cea a Moldovei, posibilitatea unei explozii sociale rămâne destul de mare",
    "89": " Pentru că, se poate afirma cu certitudine acest lucru, principalul factor destabilizator în Basarabia este chiar partidul comunist însuși Practicând o retorică ce îmbina promisiunea deșartă cu minciuna cea mai crasă, abia după ce s-a instalat la putere cu un număr disproporționat de mare de mandate față de ponderea sa reală în societate, obținute grație unei legi electorale anapoda construite, s-a constatat că partidul comuniștilor este garnitura cea mai incompetentă dintre toate câte s-au perindat la guvernare în R Moldova după 1989 Presa independentă și de opoziție a înregistrat cu lux de amănunte, pe un ton situat sub semnul stupefacției, „gândirea primitivă”, anacronică, total depășită a guvernanților comuniști Populația folosește drept umor negru expresii înaripate din reflecțiile economice, politice și culturale ale liderilor comuniști – o „cinste” de care înainte se bucurase poate doar Dumitru Moțpan, uitatul, azi, lider agrarian, cu revolta lui că nu avem un „glob al Moldovei”",
    "90": " Situația pare la prima vedere de un comic devastator, dacă n-ar fi în esența ei tragică Ceea ce te îngrijorează în primul rând la comuniști este politica lor declarat antinațională, asta însemnând, cu un alt echivalent al expresiei, că ei îi urăsc și îi disprețuiesc pe cei care i-au ales și le-au încredințat într-un fel destinul Comuniștii se comportă ca un partid de ocupație, desantat în Basarabia cu o misiune complexă, pe care se grăbesc s-o îndeplinească, încălcând orice reguli, sfidând statul de drept și Constituția în cele mai „tari” puncte ale sale, anume în libertățile cetățenești, dobândite și legiferate, după 1989, și în Moldova Felul în care au trecut, fără sfială, la demolarea sistemului autonomiei locale și împărțirii teritorial-administrative constituie doar una din dovezile acestui comportament scandalos Nici una dintre guvernările de până acum în Basarabia nu a orbecăit atât de penibil – mereu obligată să retracteze declarații, să anuleze decrete prost întocmite și ordine românofobe – prin hățișurile legislației naționale și europene, cum au făcut-o comuniștii în acest prim an scurs de la alegeri",
    "91": " O altă caracteristică a comuniștilor basarabeni este antiintelectualismul lor afișat, exhibat cu o lipsă de complexe greu de imaginat pentru epoca în care trăim Ești insultat zilnic, oră de oră, ca intelectual și ca persoană obișnuită să gândească, de felul în care guvernanții actuali vorbesc și încearcă, fără succes, să emită judecăți inteligibile Niciodată până acum puterea n-a fost mai incultă, mai rudimentară, mai vulgară Președinta Parlamentului, doamna Eugenia Ostapciuc, prin prestația sa, exemplifică perfect sintagma (previziunea) leninistă, după care dictatura proletar-comunistă va crea condiții optime pentru ca statul să fie condus de bucătărese și de mulgătoare de vaci Din respect pentru cititorii noștri nu reproducem nici una din „perlele” verbale ale doamnei spicherițe, deși acestea sunt demne de o antologie a penibilului Nici primul-ministru Vasile Tarlev nu poate fi citat, pentru că, de un an de zile de când se pronunță în calitatea sa de șef al executivului, nu cred că există cineva care să fi înțeles ce încearcă să ne spună – atât de năclăită, obscur-întortocheată îi este gândirea și sintaxa frazelor",
    "92": " Președintele Voronin trece drept un adept consecvent al stilului popular-bolovănos, expresiv și memorabil prin faptul că oferă un exemplu concludent de frazeologie moldo-rusească, cu oarecare răspândire în „norodul moldov’nesc” Aprecieri precum: „Suntem ca niște țachi care umblăm după marcovkă” (o sintagmă cu care și-a caracterizat poporul pe care îl conduce, ahtiat după credite occidentale) și „corupționeri care visează la „kormușkă” (pe românește – aici, pardon, „ieslea”, „treuca” puterii), cu care înfierează burghezia căpătuită, supărată acum – o dată cu instaurarea „justiției și onestității comuniste” – că i s-a tăiat din porție, îi poartă semnătura inconfundabilă Voronin a căzut în ultimul timp în patima epistolară (vezi scrisoarea deschisă către mereu disponibilul de a servi Ion Druță, și de asemenea, analiza hermeneutică a operei lui Andrei Pavlovici Lupan, cu ocazia zilei de naștere a poetului-țăran-comunist, care a avut mari merite în instaurarea puterii sovietice în Basarabia), dar este evident pentru oricine că aceste producții sunt scrise de altcineva, pentru că nivelul intelectual al lui Voronin se circumscrie universului „kormușkăi”",
    "93": " Am caracterizat sumar, cu destulă bunăvoință și înțelegere pentru limitele omului, doar „elita” comunistă, figurile ei emblematice și de prim-plan Nu e greu de imaginat ce se întâmplă în eșaloanele de jos ale partidului, acolo unde fojgăiesc „ucenicii”, gospodinele, lăcătușii și șoferii comuniști, aceștia din urmă școlarizați – în cazurile fericite – la seral sau la fără frecvență Și, ca să închei descrierea „obiectului cercetat”, mai adaug că această faună cenușie, care are grave probleme în a se autodefini în termeni coerenți și inteligibili, „rezolvă” cu avânt, prin ordine guvernamentale și dispoziții de partid, probleme de limbă și istorie Rămâi siderat când îl vezi la televizor pe Vasile Tarlev spunându-ți, cu o autoritate și o competență pe care nu i le puteai bănui, că limba în care vorbești și scrii este alta decât cea română, iar cetățenii care nu sunt de acord cu această directivă a sa sunt liberi să plece din Republica Moldova",
    "94": " În asemenea situații, mărturisesc, simt o frică acută pentru ființa umană, ajunsă la niște forme de degradare greu de imaginat Întrebarea care derivă din această schiță de „sociologie a puterii”, prezentată mai sus, este următoarea: cum arată restul comunității basarabene, eventualii anticomuniști, ce pondere și consistență au aceștia, dacă am ajuns ca PCRM, așa debil intelectualicește cum îl vedem, să domine autoritar în Republica Moldova? O întrebare grea, sufocantă, neplăcută, la care nu poți răspunde univoc Există câteva straturi, relativ ușor de identificat, ale oamenilor ostili sau cel puțin critici față de actuala guvernare Mai întâi, anticomuniștii duri, cei care niciodată nu au făcut uz de formule diplomatice pentru a-și caracteriza adversarii politici Lipsa lor de nuanțe și stilul contondent, uneori agasant, este încă necesar în acțiunile „de asalt” ale redutei comuniste Îi întâlnești în toate mediile profesionale de la orașe; ei însă nu sunt atât de mulți, raportați la scara întregii Basarabii, așa cum s-ar părea, atunci când îi vezi adunați la un loc, în Piața Marii Adunări Naționale din Chișinău",
    "95": " De aceea, atenție la această iluzie optică, atunci când în baza ei se cer alegeri parlamentare anticipate! Evident, nu acești „români verzi” sunt furnizorii de idei și soluții pentru destinul de mâine al Basarabiei Un asemenea rol ar trebui să și-l asume intelectualii, în rândul cărora îi plasez și pe politicienii de orientare națională și democratică Ultimii, așa cum se vede din 9 ianuarie încoace, de când au izbucnit manifestațiile de protest din capitala Moldovei, nu constituie nici pe departe o masă omogenă Câțiva dintre ei, creștin-democrații, marșează în piață, înfruntă puterea zi de zi, consumându-și cu fervoare angajamentul unilateral și univoc Alții, și ei tineri sau de vârstă medie, deși împărtășesc aceleași idealuri și ar putea aduce un plus de imaginație și vigoare intelectuală manifestațiilor de protest, nu sunt lăsați să o facă, pentru că poziția din față, a liderilor-soliști, a fost ocupată și n-au mai rămas locuri libere decât la „galerie”",
    "96": " A treia categorie de oameni politici ne-comuniști, lunecoșii și „nesărații”, „părinții fondatori” ai independenței moldovenești, cei care au guvernat în numele democrației, pentru a ne pasa lejer garniturii revanșarde a lui Voronin, nu mai au nas să se arate în public În fine, intelectualii noștri umaniști, „scriitorii”, cum li se mai spune generic și ușor abuziv, nu mai sunt ce-au fost: au obosit, au și îmbătrânit cu un deceniu, și-au irosit energia în construcții utopice și adeziuni politice prost plasate, care nu le-au adus nici posturi, nici bani, nici satisfacții sufletești Din această categorie, care este și cea mai patetică, de anticomuniști, mai mult sau mai puțin camuflați, s-au recrutat noile/vechile cozi de topor ale regimului Voronin Nu este o noutate că demisia morală, un ritual degradant fără îndoială, s-a banalizat la noi: îl consemnăm, dar nu-l marginalizăm, nu-l descalificăm printr-un tir concentrat, relevant, de presă",
    "97": " De ce avem o promiscuitate vinovată în zona păturilor mai culte? Răspunsul e simplu: pentru că nu am ales grâul de neghină, cum ar fi trebuit Dacă întâlnim printre intelectuali o asemenea devălmășie, ce să vorbim de deruta și de confuzia din sânul poporului!… Ar trebui apoi consemnată o categorie mai puțin numeroasă, dar care și-a făcut prezența și în Basarabia: oameni noi, majoritatea tineri, adăpostiți prin birourile diverselor firme private, ONG-uri sau reprezentanțe internaționale, unde își consumă în liniște grant-urile, fără vreo vizibilitate publică „Neutri și apolitici”, ei sunt tehnocrații flegmatici, profitorii tăcuți ai noilor oportunități de parvenire socială Deși comunismul nu are cum să le priască, comoditatea lor anglofonă (știu bine și rusește, dar vorbesc o română aproximativă) este bizară și ineficientă, precum bicicleta prin dunele de nisip În fine, marea majoritate de cetățeni, masa de la țară, „tăcută și bucuros-anonimă”, prezintă o comunitate situată în plin paradox",
    "98": " Neștiind pe ce lume se află, complet exteriori în raport cu propriul interes, basarabenii de rând nu realizează sensul unor noțiuni ca cenzură, dictatură, restaurație șa, vehiculate de protestatarii de la Chișinău Mai mult, greva jurnaliștilor de la Televiziunea de Stat împotriva controlului politic instaurat de comuniști i-a supărat pe sătenii noștri, deoarece s-au întrerupt concertele de muzică populară Oamenii aceștia, „poporul” cum sunt generic numiți ei, nu sunt decât un obiect de referință la care apelează, cu egală îndreptățire, puterea și opoziția Conaționalii noștri de la țară alcătuiesc o specie foarte originală, antropologic vorbind Comuniștii îi consideră „moldoveni”, le invocă opțiunea pro-comunistă de la ultimele alegeri, cu care încearcă să se legitimeze, și dorința lor fierbinte de a îmbrățișa limba rusă Politicienii democrați vorbesc despre ei ca despre „majoritatea românească” a Basarabiei, unionistă în devenire sau adeptă conștientă a integrării europene",
    "99": " În aceste condiții, omologând orice interpretare, ecuația politică de la noi este foarte simplă: vor avea câștig de cauză acele forțe politice care vor reuși să confere acestei mase incolore și inodore – electoratul majoritar – propria culoare politică Însă aceasta doar la prima vedere De fapt, în Moldova se întâmplă un fenomen unic în Europa, anume o extrem de înceată, întârziată tranziție a mentalităților În toate țările foste comuniste s-au produs alternanțe la putere, vechea nomenclatură pro-sovietică a fost înlocuită de partidele de centru-dreapta, dislocate la rândul lor de stânga moderată, care a continuat cursul pro-occidental al guvernărilor precedente Numai în Basarabia, în ultimul deceniu, s-a votat invariabil cu „roșii”, recte cu descendenții vechii nomenclaturi sovietice, unii dintre ei drapați într-o retorică fals-europeană Moldovenii refuză să se trezească, și chiar și după ce și-au văzut copiii fugiți în lume, la muncă grea și dezonorantă, ei votează împotriva propriilor copii",
    "100": " Cam așa arată, cu simplificările de rigoare, peisajul uman actual din Basarabia Protestele de stradă din ultimul timp i-au făcut pe unii – mai optimiști – să afirme că avem un peisaj în schimbare Alții, mai rezervați, susțin că e abia sesizabilă o mișcare de suprafață, care nu strică „desenul din covor”, nu tulbură adâncimea apelor stătute Un scriitor german, prieten de-al meu, rezident la Berlin, îmi mărturisea prin telefon că urmărește cu mult interes „dinamica evenimentelor din Basarabia” și că citește aproape zilnic în presa germană articole despre protestele opoziției de la Chișinău „E un adevărat boom în mass-media de la noi, îmi spunea Volker Într-o lună au apărut atâtea texte despre Republica Moldova, cum n-am mai citit de când v-ați declarat independența!” Cred că ar trebui totuși să ne mișcăm mai repede, pentru a menține tonusul presei străine \nmartie, 2002 \nOstracizații Europei INCLUDEPICTURE \"",
    "101": "//img/c00gif\" \\* MERGEFORMAT \\d\" Întotdeauna am privit cu o mare doză de scepticism lungile istorii potrivit cărora Basarabia ar fi jertfa unor conspirații universale, un teritoriu al experimentelor, unde răuvoitori cu o imaginație debordant-criminală aplică diverse scenarii oculte, hotărând în locul nostru destinul acestui pământ Cu alte cuvinte, folosind decorul poveștii, stăm noi așa, un popor blajin, mândru și foarte deștept, care nu vrem rău nimănui și, mai ales, știm foarte bine ce avem de făcut, și vin deodată peste noi niște nechemați care ne răstoarnă viața, ne înfundă într-o mizerie cruntă, transformându-ne, cât ai clipi din ochi, în cei mai săraci și neajutorați oameni din Europa Ceea ce mă deranjează mai mult în aceste istorii halucinante e faptul că „victima” este absolvită de orice culpă, faptul că din ecuație lipsește, nu este contabilizat răul pe care ea și-l face singură Lucrul acesta par să-l neglijeze nu numai oamenii simpli – mulți dintre ei nu pot stabili o elementară relație dintre cauză și efect, nu se pricep la geopolitică, la fraude electorale și la cenzură –, ci chiar o seamă de intelectuali cu audiență la mase, așa-zișii „formatori de opinie”",
    "102": " Epuizați probabil de efortul zadarnic de a comunica poporului adâncimea gropii în care acesta se află, unii dintre ei cedează nervos și ajung să multiplice scenariile conspirației mondiale împotriva basarabenilor (sindromul, așa cum știm, e larg răspândit și dincolo de Prut!) Ultima creație de acest gen, spusă pe un ton de împăcare resemnată – „de, nu se mai poate face nimic” –, poartă un mesaj devastator: „Europa nu ne vrea!” Urmează imediat și explicațiile acestei ultime „revelații”: „Occidentul neglijează efortul nostru de a ne integra în Europa, nu vrea să ne primească la masa bogaților, nu vrea să împartă cu noi nimic, nu intervine pentru a schimba mersul lucrurilor Occidentul nu este interesat de unirea Basarabiei cu România, pentru că nimeni nu dorește o Românie puternică în această zonă a Europei E o copilărie să credem că Occidentul se va implica în Basarabia împotriva intereselor Rusiei",
    "103": " Europa n-are nevoie de noi, așa că tot cu Rusia rămânem Să avem înțelepciunea să înțelegem acest lucru și să nu mai agităm steagurile unionismului Nu vedeți ce sistem vamal performant se construiește în dreapta Prutului? Foarte curând vom avea nevoie de vize ca să intrăm și în România Nici frații noștri nu ne mai vor” Deși nu este formulată, concluzia alegațiilor de mai sus se impune de la sine: „Va trebui să trăim sub conducerea înțeleaptă a tandemului Ostapciuc-Voronin și, de aici încolo, cum va fi voia dumnezeului bolșevic” Ce se poate replica unei asemenea descrieri resemnate care, confruntată cu realitatea de pe teren, pare să închidă orice perspectivă? Mai întâi de toate că ea ascunde un mare neadevăr, o minciună ce trebuie divulgată pentru a-i refuza eternizarea Statul Republica Moldova, apărut pe ruinele fetide ale imperiului sovietic, n-a vrut niciodată – în anii de când și-a declarat independența – să se integreze cu adevărat în Europa și să se despartă de Rusia",
    "104": " Nu a existat o voință politică în acest sens, nu s-a elaborat un plan strategic de integrare europeană, care să fie urmat consecvent, fără abateri Am avut doar declarații de circumstanță, deșarte, pe care ne-am grăbit să le contrazicem printr-o integrare în tot felul de structuri ruso-asiatice Și comuniștii nereformați de astăzi declară că vor „să intre” în Europa, însă ar dori să fie primiți acolo pe tanchetă, nerespectând nici o normă și nici o lege a lumii civilizate Oricum, în cazul lor lucrurile par mai limpezi: știi pe cine ai în față și îți poți formula o atitudine fermă în ceea ce îi privește, poți adopta un comportament corespunzător Mai greu a fost cu echipele conduse de Snegur și Lucinschi, garnituri lașe, trădătoare, puse pe căpătuit, camuflate în mod cinic și fraudulos sub titulaturi democratice În vizitele pe care le-am făcut în ultimii ani prin câteva capitale occidentale, am avut prilejul să adresez această întrebare unor interlocutori bine informați, funcționari de stat și jurnaliști de la importante structuri media: de ce nu a fost atrasă Republica Moldova în procesul de integrare europeană? De ce este tratată cu o măsură diferită față de alte țări est-europene fost comuniste? Răspunsul a sunat de fiecare dată descumpănitor, sub forma unei întrebări retorice: „Dar nu sunteți voi țară CSI? Pe toate hărțile noastre Moldova e colorată în aceeași nuanță cu restul spațiului ex-sovietic, cu excepția țărilor baltice",
    "105": " Nu vă supărați, dar țara dvs nu a dat până acum semne că vrea să intre în Uniunea Europeană S-o aducem aici cu forța?” Alții, ceva mai edificați asupra istoriei recente a Basarabiei și a „specificului” nostru național, au avut o atitudine mai prudentă și aparent mai înțelegătoare, dar compasiunea lor reținută mi-a sunat mai usturător decât replica indiferentă a celor dintâi: „E foarte greu să ai de a face cu niște oameni care nu știu ce vor, care una spun și alta fac Ar trebui să vă hotărâți o dată Ați pierdut până acum câteva șanse bune de a ocupa o poziție mai avantajoasă Uitați-vă la Estonia Nu a fost și ea sub ocupație rusească? Acum va intra în Uniunea Europeană înaintea României!” Cred că întotdeauna e util să încerci să cunoști viziunea altora despre tine, pentru a ști cum stai",
    "106": " Chiar dacă părerea lor nu-ți convine, chiar dacă ți se pare nedreaptă, parțială, insuficient de atentă la condițiile noastre particulare Izolați în această provincie a Europei, străini de dinamica vieții occidentale, e foarte ușor să-ți formezi o viziune exclusivistă, în bine sau în rău, despre tine însuți Să te consideri, de pildă, irepetabil ca victimă a istoriei, ca receptacul al suferinței fără egal, sau, dimpotrivă, cu același succes, să ți se pară că ești „buricul pământului”, purtătorul unor virtuți creștine superioare „relativismului” și raționalismului apusean (aici mă gândesc, firește, la basarabenii cu oarecare pretenții de cultură, atunci când se mai încumetă să participe la niște discuții de „idei”) Aceste iluzii nu rezistă în fața adevărului crud al cifrelor: diferența în ce privește speranța de viață în Moldova și țările dezvoltate ale lumii capitaliste este de 10-15 ani (64 la „noi” față de 75-80 la „ei”) Nu are rost să comparăm venitul pe cap de locuitor, pentru a evita căderea în ridicol",
    "107": " El, venitul, derivă din indicele longevității Această prăpastie ar fi putut fi mai mică, dacă am fi fost lucizi și hotărâți, dacă ne-am fi asumat realmente opțiunea europeană după 1991 și nu am fi jucat „la două capete”, după obiceiul pământului Dar o mentalitate nu se poate schimba în câțiva ani E nevoie de multă răbdare, de onestitate politică și de acțiune consecventă Or, ce altceva au făcut politicienii moldoveni în toată această perioadă, decât să-și joc de destinul comunității, care le-a acordat încredere? Cum au răspuns intelectualii noștri urgențelor zilei? Ar fi fost de-ajuns să urmăm exemplul altor popoare din blocul sovietic, să împrumutăm masiv, fără jenă, din experiența lor, să trimitem oameni care să învețe de la ei cum se face decomunizare, reformă și economie de piață Nu-i nici o rușine să-ți recunoști ignoranța, e lăudabil să lupți cu ea La început, făgașul Moldovei părea promițător",
    "108": " A fost o perioadă, ne amintim foarte bine, între 1991 și 1992, chiar până spre 1994, când presa occidentală consemna cu satisfacție ritmul alert al prefacerilor din Basarabia – „demontarea vechilor structuri” era expresia cea mai des folosită în legătură cu Moldova Schimbările de la noi se reliefau izbitor pe fundalul „înghețului” politic din Transnistria, unde fusese conservat, la propriu și la figurat, un colț din vechea Uniune Sovietică Acum, între Chișinău și Tiraspol afinitățile sunt mult mai numeroase decât deosebirile: regimurile pro-rusești de o parte și alta a Nistrului, românofobia care înveninează discursurile ambelor tabere, libertatea de expresie și siguranța cetățeanului, pe malul stâng și pe malul drept, care tind să atingă „standardele” anilor ’50, așa încât nu vedem nici un obstacol major în calea unei „reconcilieri” istorice cu separatiștii și a refacerii „integrității teritoriale” a statului, proces care se va solda cu periclitarea gravă a identității românești și cu ieșirea Moldovei de pe orbita Europei pentru mulți ani de-acum înainte",
    "109": " Azi, nici măcar în teritoriul controlat de Chișinău nu există un consens asupra unor valori și obiective comune între diferite segmente sociale și naționale de la noi; ne putem așadar imagina ce babilonie multilaterală se va declanșa în Republica Moldova o dată cu „recuperarea” Transnistriei În zece ani de independență, Basarabia nu și-a putut clădi o soartă mai bună, nu a reușit să o rupă cu trecutul sovietic, nici nu a vrut Acesta este adevărul despre efortul nostru de a ne integra în lumea liberă Să fim lucizi măcar acum: nu Europa ne-a ostracizat, gonindu-ne din casa ei ca pe niște copii vitregi, ci noi ne-am închis ușa în nas, nutrind chiar iluzia tembelă că putem minți Occidentul, deși cei păcăliți am fost tot noi, iar prețul plătit se vede: Moldova nu are în acest moment un orizont real al integrării în Uniunea Europeană, este tratată ca o zonă gri, ca o țară cu riscuri majore pentru investiții și planuri de perspectivă",
    "110": " Constatarea aceasta a devenit un truism False sunt însă, așa cum am arătat, premisele pe care această constatare se întemeiază în viziunea promotorilor defetismului și dezangajării „mioritice” Lamentațiile de azi pe tema Basarabiei abandonate, indiferent de tabăra, partidul, publicația de unde provin, și indiferent pe ce ton sunt rostite, atunci când nu trădează naivitatea sau superficialitatea celui ce le emite, reprezintă în mod cert mici diversiuni mobilate, „scenarii de etapă”, făcute să justifice haosul în care această populație s-a trezit după 11 ani de „istorie nouă” Mai rămâne să se trezească și altfel \niunie, 2002 \nMâzgă în Republică \nIntrarea României în NATO – eveniment crucial pentru întreaga națiune română! – va obliga, sperăm, clasa conducătoare din Basarabia să iasă în sfârșit din mâzga politică în care s-a împotmolit în ultimul deceniu „Republica” nu va mai putea de acum încolo să mai practice jocul la două capete, făcând „sincere” declarații de dragoste și adeziune atât Rusiei cât și lumii occidentale",
    "111": " „Filozofia” aceasta de viață, întru totul falimentară, s-a instalat la noi îndată după declararea independenței, când, fricoși, speriați parcă de libertatea care ni se deschidea în față, am ales să rămânem neobservați și neimportanți, cerșind și milogindu-ne, și n-am avut curajul unei opțiuni clare: Est sau Vest?! (De fapt, Vest – o opțiune la care nu există alternativă rațională!) Crezând că-i mințim cu talent pe alții, parazitând șmecherește pe socoteala lor, de fapt ne-am mințit pe noi înșine, furându-ne viitorul Dacă cineva se îndoiește de acest crud adevăr, îi recomand încă o dată să vadă unde se situează astăzi țările baltice – fostele noastre „surori de suferință” din imperiul sovietic – și unde ne situăm noi Orbecăiala, indecizia clasei politice din Basarabia în acest deceniu de independență mi se pare de-a dreptul criminală prin consecințele ei Într-un timp când s-au făcut și s-au aranjat alianțe profitabile, când s-a construit o nouă Europă, noi am rămas, ezitanți, pe dinafară, condamnându-ne la o existență umilă și chiar la dispariție",
    "112": " Aceasta este realitatea tristă care și acoperă de în ridicol pe toți „patrioții” și edificatorii statului independent Republica Moldova Guvernarea comunistă de astăzi, retrogradă și analfabetă, slugarnică în fața Moscovei (în zadar slugarnică, pentru că nu a obținut nimic până acum), agravează și mai mult situația existentă Sunt tot mai multe semne care dovedesc că tovarășii comuniști n-au înțeles și nici nu înțeleg prea multe din ceea ce se întâmplă în lume și chiar aici, la frontierele „Republicii” Președintele Voronin, cel care conduce în mod autoritar țara (a se vedea care sunt prerogativele sale), manipulând un parlament care îi imită, disciplinat, gesturile precum reflecția în oglindă, continuă să facă aceeași jenantă și derutantă echilibristică verbală și de comportament Întors de la summit-ul NATO de la Praga, unde a fost primit mai mult din politețe și poate ca un element mai ciudat și amuzant de decor (cine și-ar refuza curiozitatea de a-l vedea, într-o pauză de cafea, pe cel care „apără Breanskul de tancurile NATO-ului” și construiește astăzi „o Cubă comunistă în Europa”), Voronin și-a reluat șantajul politic față de România, recomandându-i „norme de comportament” pentru perioada următoare",
    "113": " Liderul comunist ne anunță astfel că rămâne pe mai departe în tranșeele războiului rece, chiar dacă, în cuvântarea sa de la Praga, a cerut ca Alianța Nord-Atlantică, din care face parte acum și România, să se implice mai mult în rezolvarea „conflictelor regionale”, cum este cel pe care Moldova îl are cu Transnistria E greu să pătrunzi logica acestei conduite duplicitare și, mai ales, să vezi care este câștigul Republicii Moldova în urma acestor declarații contradictorii și stupefiante pentru o minte normală și coerentă Nici colegii de partid ai generalului Voronin nu se lasă mai prejos Victor Stepaniuc, liderul majorității comuniste din Parlament, umblă chiar la rădăcina „răului occidental” care a molipsit „Republica” El denunță retroactiv participarea Moldovei la Parteneriatul pentru Pace, oferit de NATO unor foste țări din blocul sovietic Stepaniuc se face că uită sau poate fi nu știe că acest Parteneriat",
    "114": " este benefic pentru Armata Națională – o „oaste” săracă și umilă Doamna Ostapciuc, președinta Parlamentului moldovean, vorbește mai puțin, dar când o face, multiplică, într-un stil personal, inimitabil, colecția de fraze înaripate cu care s-a făcut deja celebră actuala guvernare O recentă „perlă” de acest fel domnia a lansat sa în cadrul unei vizite de lucru la Bălți, unde s-a plâns, între altele, de monitorizarea dură din partea Consiliului Europei „Ne-am săturat să le tot demonstrăm că nu suntem cămile, a observat cu năduf spicherița și a adăugat: aceste controale trebuie să înceteze” În spatele insuficienței intelectuale (folosim, evident, un eufemism) pe care o trădează la tot pasul, cu efecte de show involuntar, îndelung savurate de presă, partidul de guvernământ își pune în aplicare, voinicește, programul electoral: atacă limba română și istoria națională, vinde Moscovei, la un preț de nimic, întreprinderi moldovenești, șicanează investitorii occidentali (cazul Union Fenosa este cel mai scandalos) și încheie contracte cu regiuni din Federația Rusă",
    "115": " Ultima din șiragul celor 20 de „gubernii frățești” este regiunea Kursk, condusă de un guvernator ales pe listele comuniștilor ruși Cum se observă, comuniștii fac ceea ce știu și ceea ce sunt programați să facă: forțează subordonarea totală a Republicii Moldova față de Rusia Schimbarea acestei politici sau corectarea ei în punctele esențiale ar însemna să recunoască deschis că duc o politică greșită, în detrimentul statului pe care îl guvernează Destinul Basarabiei la această oră poate fi schimbat numai de forțele democratice și prooccidentale, care – iertați-mi truismul! – trebuie să formeze o coaliție puternică, capabilă să detroneze guvernarea comunistă Înțelegerea acestui adevăr simplu și, mai ales, împlinirea lui pe scena realității politice de la noi, mi se pare singurul act de patriotism autentic care mai poate fi realizat astăzi în Basarabia Restul sunt vorbe goale și manevre sinucigașe Iar un exemplu de unitate pentru partidele democratice basarabene poate servi chiar clasa politică din România care, dincolo de bătăliile electorale, adesea de o virulență acută, din ultimul deceniu, a știut să promoveze interesul național",
    "116": " Locul onorant pe care România e pe cale de a-l ocupa în rândul țărilor civilizate se datorează tocmai acestei remarcabile unități de vederi a clasei politice (indiferent că acest consens s-a clădit pe temelia unor convingeri profunde sau, cum se întâmplă adesea, că trădează un conformism balcanic structural, care însă a înțeles că nu are încotro!) Este posibilă însă o solidarizare similară a democraților de pe eșichierul politic din Basarabia? Sper și cred că da Ar trebui doar să se renunțe la orgolii deșarte și la un anume concept îngust al partizanatului politic, care „lucrează” în aceste vremuri doar în favoarea comuniștilor Momentul clarificărilor doctrinare în sânul democraților, precum și rezolvarea tuturor conflictelor și a certurilor care i-au divizat în acești ani, ar trebui depășit cât mai repede Cazurile ireconciliabile, „divorțurile” fără drept de recurs – și sunt câteva în tabăra „alor noștri” –, pot fi lăsate să-și consume combustia până la capăt, în surdină, iar „bătăușii” să fie invitați să se retragă, măcar pentru o perioadă de timp, din politică, atât cât să fie degajat molozul comunist",
    "117": " Procesul de coalizare a forțelor politice democratice poate fi impulsionat de către societatea civilă de la noi, care a demonstrat că are destule resurse să facă acest lucru Mitingul de protest din noiembrie curent împotriva suspendării TVR 1 de către guvernul comunist, manifestare organizată și promovată cu o admirabilă consecvență de un ziar independent, Jurnal de Chișinău, este un exemplu în acest sens Știu că urmează și alte acțiuni de acest fel, care vor mai stingheri partidele politice exclusiviste, măcar prin faptul că o parte dintre simpatizanții lor participă la aceste mitinguri răspunzând spontan revendicărilor de interes național, pe care manifestațiile în cauză le arborează Oamenii încep să gândească și să privească dincolo de interesele strâmte ale unor formațiuni concepute după principiul „cine nu e cu noi, e împotriva noastră” Sper că sunt cât mai mulți de aceștia în Republica Moldova Avem nevoie, așa cum se vorbește tot mai insistent în ultimul timp, de o „coaliție a valorilor”, pentru a schimba starea de lucruri în Basarabia, pentru a salva acest teritoriu de la pieire și a-l înscrie pe orbita civilizației europene",
    "118": " Deocamdată, așa cum am arătat cu tristețe, e multă ceață și mâzgă politică în „Republică” Și asta ne face pe toți responsabili, părtași la același destin delirant, indiferent de culoarea politică pe care o avem \nnoiembrie, 2002 \nII Intelectualul ca diversiune \nIon Druță în trei secvențe imagologice \nO dată sfârșită epoca sovietică, în care a existat un singur personaj de frunte, implacabil și sufocant, partidul comunist multiplicat în chipurile miilor de piese componente – primi-secretari dar și membri de partid de rând („soldații anonimi” ai partidului), exact ca la Orwell –, principala caracteristică a perioadei ce a urmat, democratică și naționalistă, în Basarabia, ca și în restul spațiului ex-sovietic, este nuanța sa puternic personalizată, recte marcată de amprenta mai multor trasee de intelectuali, care au acaparat prim-planul vieții publice Unul dintre aceștia este Ion Druță – fost scriitor disident, și, cred, cel mai mediatizat intelectual de după ’89 din Basarabia",
    "119": " Astfel, a rămas de pomină scrisoarea sa Cine a stins lumina în România?, difuzată la Radio Europa Liberă, cu câteva zile înainte de izbucnirea revoltei de la Timișoara, în decembrie 1989 Ulterior, Ion Druță, a devenit principalul ideolog al moldovenismului, teorie stalinistă ce susține existența unei limbi „moldovenești” și a unui popor „moldovenesc” diferite de limba și de națiunea română Spunem „ulterior” și avem în vedere succesiunea temporală a unor gesturi ale sale explicite, ceea ce nu înseamnă însă că, atât înainte, cât și după dezmembrarea URSS-lului Druță nu ar fi împărtășit aceeași credință, cu grijă modelată de cercurile superioare ale PCUS de la Moscova În acest deceniu postsovietic, omul s-a remarcat prin mai multe isprăvi și a produs cu siguranță multă confuzie – misiune teleghidată! – într-o perioadă când basarabenii care fuseseră obișnuiți să-l vadă într-o altă lumină, așteptau din partea sa repere demne de urmat, pe potriva staturii intelectuale și mai ales a pretențiilor de „călăuză”, de „guru” național pe care și le afișa maestrul",
    "120": " Prezint, în cele ce urmează, un mini-serial al prestației acestui scriitor puternic controversat, un „triptic imagologic”, care ne va ajuta să vedem abisul unui destin deturnat \n\nEpisodul 1 \nDruță și Crăciunul pe stil vechi \nMartie, 1994 \nOrice putere cu obligațiuni de a conduce o societate are mereu complexul legitimității sale Când guvernarea îi iese prost și nemulțumirea maselor crește (vezi situația de la noi), ea, puterea, caută cu febrilitate susținători, de regulă persoane cu audiență la public, îi scoate în față – stându-le obraznic alături, pentru a-și ascunde, măcar temporar, impostura În aceste situații de criză cu adevărat periculoase pentru destinul ei, capacitatea puterii de a trișa și corupe este halucinantă De pildă: decorează cu multă larghețe, oferă premii și titluri bizare, fără discernământ Descoperă sau inventează câte o tradiție la flacăra căreia să-și oblojească rănile și să invoce forța descântecului O asemenea „tradiție” descoperită grabnic în statul suveran și independent Moldova este cum a încercat să formuleze într-o emisiune TV tovarășul Adrian Petrovici Usatâi, palatalizând și abreviind bolșevicește) și vizita calendaristică de Crăciun (stil vechi) a dlui Ion Druță",
    "121": " Vizita cu pricina, a doua în lunga noastră istorie suverană, dar, observați, deja tradițională, a fost pe larg mediatizată la TVM: mai întâi sosirea maestrului, cazarea la hotel, întâlnirea amicală cu Președintele Republicii, rugăciunea de dimineață a scriitorului, întâlnirea lui cu colectivele redacționale ale unor reviste susținătoare ale puterii, unde – deloc întâmplător – și-a publicat cele mai recente zămisliri artistice și, nu în ultimul rând, două șezători televizate în emisie directă cu participarea nemijlocită a scriitorului Acestea din urmă, programate în zilei de 5 și 6 ianuarie la o oră de maximă audiență, trebuiau să constituie, în intenția regizorilor acestei vizite, cloul întregii acțiuni propagandistice În notele de față, nu îmi propun să fac o analiză a discuțiilor purtate în cadrul acestor șezători, deși material polemic ar fi destul Nu voi califica nici atitudinea lui Ion Druță, tot mai dezonorantă în ochii unor colegi și ai cititorilor săi, față de puterea locală",
    "122": " Voi spune doar atât: Ion Druță a monologat (parteneri de dialog n-a avut, iar întrebările cu „ghimpi” au fost evitate), fără prea mare respect pentru limba în care a vorbit, copleșindu-ne cu amintiri, întâmplări din viață cu anumite semnificații, a decodificat învățăminte biblice Mai important, după opinia mea, e să încerc să descifrez motivele comportamentului extaziant al conducerii de la Chișinău cu prilejul sosirii lui Druță în republică Guvernanții noștri, fără credit la adevărații intelectuali, au încercat să profite din plin de popularitatea lui Druță în rândul basarabenilor Mai ales că opiniile politice ale scriitorului coincid cu ale puterii Astfel, dintr-un eveniment obișnuit, înscris în parametrii normalității ( un om, care a ales să trăiască la Moscova, pentru a scăpa de jocul corupător, murdar și criminal al puterii – a afirmat-o chiar Druță la micul ecran – se întoarce, din când în când, la baștină ) ei au făcut un adevărat spectacol",
    "123": " Un spectacol în care, scoțându-l în față pe Ion Druță, din păcate cu acordul și chiar cu entuziasmul acestuia, au încercat să adune puncte în rândurile electoratului și să se pună la adăpost în campania lor de sărăcire și prostire a populației Nici un efort nu li s-a părut prea mare pentru atingerea acestui scop Dacă s-ar fi cerut, televiziunea ar fi cedat din programele sale nu 2 ore și 30 minute, cât au durat șezătorile, ci mult mai mult Merita Se știa că la aceste șezători se va vorbi despre lucruri plăcute la auz puterii, iar despre cele neplăcute se va tăcea Astfel s-a afirmat din nou, de astă dată cu vocea părintească a lui Ion Druță, că trebuie să apărăm suveranitatea și independența tânărului nostru stat, că trebuie să fim uniți și patrioți, că trebuie să susținem valorile autohtone, cu specific local ș",
    "124": "a E ușor sesizabil că refrenul este vechi, însă o repetare în plus nu strică De cine să ne apărăm? Nu s-a nuanțat S-a lăsat totuși să se înțeleagă că pericolul, doamne ferește, nu vine dinspre Rusia Cu rușii avem legături prietenești seculare, depindem de ei din punct de vedere energetic (e frig în casele noastre – afirma cu tristețe maestrul), iar biserica ortodoxă rusă e sora noastră mai mare La capitolul religie, puterea, până mai ieri ateistă, nu are nici o divergență cu creștinul-ortodox Ion Druță Mai mult, ideile lui că, anume, creștinul este prin definiție un internaționalist, le convine de minune conducătorilor noștri La fel le-a gâdilat plăcut auzul și dojana că ne-am politizat prea mult (Nici o aluzie la martiriul lui Ilie Ilașcu, chinuit de frați ortodocși!) A răsunat apoi îndemnul de a ne ruga, de a ne împăca cu gândul că există o dreptate în ceruri și că Dumnezeu nu ne va uita",
    "125": " Sfatul scriitorului de a ne aminti de cele 10 porunci sfinte (oare conducerea le va respecta, mai ales la capitolul furt și minciună?) s-a legat discret de un altul: acela de a avea încredere în conducerea republicii, personal în dl Mircea Snegur („pe care ni l-a trimis chiar Dumnezeu” – afirma același Ion Druță ca câțiva ani în urmă) Ce păcat că dl Mircea Snegur nu are o echipă de vreo 20 de băieți de treabă cu care să miște lucrurile din loc, a mai spus Ion Druță, fără să încerce să-și amintească faptul că președintele a făcut totul tocmai ca să nu-i aibă alături Au fost și alte apeluri mobilizatoare, care au rotunjit, în atmosfera dulce-amară a șezătorilor, lecția de educație politică a puterii O putere care, în bună tradiție bolșevică, a folosit în interes personal vizita lui Druță în republică Grija conducătorilor noștri de a-și apăra cu orice preț bunăstarea și dreptul de decizie, se transformă uneori într-o frică paralizantă, obnubilatorie și nu pot pricepe că poporul, o parte din el, a înțeles de mult că este mințit",
    "126": " \n\nPS În cele două seri televizate, alături de Ion Druță s-a aflat și Andrei Hropotinschi, personaj servil, scriitor submediocru, de fapt o nulitate Angajat de o anume instituție pentru a supraveghea discursul lui Druță, Andrei Hropotinschi s-a remarcat, mai ales, printr-o întrebare stupidă adresată maestrului: „Cum să împăcăm biserica română și a noastră?” (A noastră – adică nepaleză) Hropotinschi a articulat prostia aceasta și a încercat să râdă Râsul lui are ceva care, pe mine personal, mă face să simt o teamă pentru ființa umană \n\nEpisodul 2 \nInadecvare la realitate sau elogiu nesimțirii \nIunie, 1997 \nIeșit pentru o perioadă de timp din prim-planul vieții publice basarabene, îndată după încheierea campaniei prezidențiale, în care a fost agentul electoral al lui Andrei Sangheli, Ion Druță și-a marcat reapariția printr-un one man show televizat, programat într-o duminică de mai la o oră de maximă audiență, atunci când bietului basarabean i se sloboade puțină lumină electrică pentru a se pregăti de somn",
    "127": " Singur, fără bodyguarzi (între timp imaginea lui Andrei Hropotinschi, eternul său însoțitor, a fost mototolită rău de tot), instalat într-un fotoliu cu o măsuță în față, sorbind zgomotos, cu naturalețe, dintr-o ceașcă pentru a-și curăța vocea, Druță și-a ținut netulburat prelegerea intitulată apostolic „Ora limpezirii sufletului” Desigur că și această întâlnire a sa cu telespectatorul basarabean i-a fost sugerată (chiar cerută) de o cititoare, „o femeie de larg suflet” (de mult Druță vorbește numai în numele poporului și pentru popor) O altă motivație formulată de prozator a fost aceea că a venit primăvara, că este mai multă lumină și că „în noi se trezește duhul”, deci trebuie să vedem ce facem de aici încolo, acum „când afară și în casă e cald, dar totuși nu e bine” Primul lucru pe care îl avem de făcut, după Druță, este să participăm „masiv” la o nouă colectă populară, în ideea de a definitiva un proiect mai vechi de-al său, acela cu „Casa lui Badea Mior”",
    "128": " Banii adunați anterior s-au evaporat; evident că el, ctitorul, nu are nici o vină, așa au fost timpurile Cei nemulțumiți, zice Druță, îi pot cere socoteală lui Mihai Cimpoi, care a întocmit atunci niște liste cu donații, liste pierdute și ele în „fiertura asta politică a alegerilor interminabile din Basarabia” Dar orice nenorocire își are și partea ei mai luminoasă, ne asigură maestrul S-au găsit adevărați creștini care vor sponsoriza proiectul Lumina și speranța vine tot din partea Partidului Democrat Agrar din Moldova, iar domnia sa și Andrei Sangheli vor întreprinde o călătorie la locul ales pentru această ctitorie (undeva prin părțile Sorocii) și vor face ultimele retușuri la proiect Locul va fi ca o adevărată Mecca pentru basarabeni, toată lumea – de la președinte la ultimul cerșetor – trebuind să urce pe jos până la „Casa lui Badea Mior”, pentru a săvârși ritualul purificării",
    "129": " Făcând abstracție de incoerența discursului și de numeroasele greșeli de exprimare (inscripția „Scriitor al poporului”, care apărea pe ecran, sublinia o dată în plus impostura personajului), acesta a fost mesajul rezumat al lui Ion Druță L-am urmărit cu atenție și răbdare până la capăt, încercând să înțeleg mecanismul și motivațiile secrete de funcționare ale unui om care, de câțiva ani, își demolează cu înverșunare propriul nume Privindu-l, te încearcă un sentiment greu de stupoare și milă Ion Druță are comportamentul și reacțiile unei persoane care nu-și mai aparține sieși, el pare să interpreteze un rol regizat grosier din culise, un rol care nu i se potrivește deloc Or, poate asta i-a fost adevărata față și valoarea dintotdeauna Oricum, ca niciodată până acum, discursul apostolic al autorului „Poverii bunătății noastre” mi s-a părut total deplasat în raport cu realitățile din societatea pe care pretinde că o păstorește",
    "130": " În fumigațiile sale biblice adresate poporului el refuză să vorbească despre sărăcia, mizeria, corupția și crima care fac ravagii în rândul basarabenilor, refuză să observe o legătură de cauzalitate între acestea Culmea impertinenței, el recomandă în continuare drept salvatori ai neamului tocmai pe acei care, sunt principalii vinovați de dezastru PDAM, partidul majoritar din parlament, care prin neplata pensiilor, a făcut să sufere și să moară de foame sute și mii de bătrâni, are acum bani să sponsorizeze ficțiunile mitologice ale lui Ion Druță Iar ex-prim-ministrul Andrei Sangheli, alungat din post printr-un strivitor vot de blam al populației, va fi, alături de prozator, principalul artizan al acestor construcții de cult mistagogic și religios, la care basarabenii, atâția câți vor mai rămâne în viață, vor veni să se reculeagă În presa de la Chișinău s-a strecurat ideea că această „înfățișare” televizată a lui Ion Druță a fost de fapt o pledoarie pro PDAM și pro Andrei Sangheli, în perspectiva viitoarelor alegeri parlamentare",
    "131": " S-ar putea să fie așa, timpul va verifica și această supoziție Mie recitalul său – cu respectul cuvenit pentru vârsta scriitorului – mi s-a părut total inadecvat față de realitățile basarabene, un elogiu al nesimțirii \n\nEpisodul 3 \nIntelectualul ca diversiune \nOctombrie, 1999 \nMediocru și amorf, leneș somnolând în pauzele dintre o sfâșietoare doină de jale interpretată de un taraf de amatori și o epuizantă petrecere bahică (prilejuită de obicei de o zi de naștere sau, vai, de o înmormântare), mediul cultural basarabean este cu regularitate scurtcircuitat de câte o diversiune care animă pentru un timp spiritele în rândurile intelighenției Ambalată artistic, emanând groase fumigații biblice, ultima diversiune lansată pe piața chișinăuană poartă semnătura inconfundabilă a lui Ion Druță, un maestru al genului, cel care a produs în acești ani numeroase asemenea „inițiative culturale” De data aceasta creatorul lui „Badea Mior” lansează ideea unei „Uniuni a Scriitorilor Creștini din Moldova” – o disperată alternativă – ne lasă să înțelegem domnia sa – la uniunea existentă, o instituție în degradare și grav compromisă de actuala ei conducere",
    "132": " „Inițiativa”, bănuim îndelung gestată, a erupt sub forma unei replici mânioase la refuzul Uniunii Scriitorilor de a accepta amplasarea pe Aleea Clasicilor Români a bustului lui Andrei Pavlovici Lupan, un ideolog versificator-comunist Mânia lui Ion Druță, care a declanșat, cum se vede, ficțiunile sale creștine, a fost determinată (mai ales!) de faptul că, prin refuzul său, Uniunea Scriitorilor i-a replicat într-un fel lui Petru Lucinschi, faptul că îl recomandă insistent pe Lupan pentru Aleea Clasicilor, președintele țării descoperindu-și astfel – pe lângă multele talente pe care le probează cu o ineficiență monumentală (între acestea mai important ni se pare acela de prim-arheolog al moldovenismului ancestral) – și vocația de critic literar ( În paranteză fie spus: criza de legitimitate (identitate) pe care o resimt conducătorii Basarabiei, nu trebuie căutată de aceștia în trecut Nu vor găsi nimic care să le consfințească impostura „Sacralizarea” unor ideologi comuniști, idoli de tinerețe precum Andrei Lupan și Emilian Bucov, nu este o soluție fericită, ci, mai degrabă, una descalificantă în aceste timpuri",
    "133": " Dacă vor să se perpetueze la putere, conducătorii de astăzi ai Basarabiei nu trebuie să-și inventeze un pedigri onorabil, ci doar să asigure sufletele încă în viață ale acestei țărișoare cu lumină, căldură și mâncare E un îndemn pragmatic, dar care cade perfect pe orizontul de așteptare al unei populații pe care mizeria aproape că a dezumanizat-o Așadar, pentru a-și păstra fotoliul, președintele Lucinschi are nevoie de buni consilieri în plan economic nu de ideologi agramați, pe care mai recomandabil ar fi să-i trimită – chiar e sezonul, acum după căderea primei brume – la cules de poame de măceș, să-și mai aerisească mintea) Să revenim însă la „Uniunea Scriitorilor Creștini” a lui Ion Druță: o idee cel puțin năstrușnică, în opinia mea, dar care se înscrie – în ciuda motivației aberant-ridicole ce a făcut-o cunoscută opiniei publice (bustul „clasicizat” al lui Andrei Lupan) – într-un spectru normal al pluralismului de opinie",
    "134": " Oricine, cu atât mai mult un creator cu bogate viziuni mistice cum este Druță, își poate anunța și promova astăzi nestingherit proiectele de alternativă Este libertatea pe care am câștigat-o în acești ani și pe care ar trebui să o prețuim și să o apărăm cu toții, în ciuda diferențelor de opțiuni politice și artistice care ne separă În cazul prozatorului de la Moscova, problema care se pune este cea a credibilității afirmațiilor sale Druță și-a demolat în acești ani, cu o cruntă înverșunare, propria imagine câștigată în epoca realismului socialist, când a fost considerat drept un scriitor incomod (disident) pentru regim În condițiile libertății de expresie, după ce a fost abolită cenzura, autorul Bisericii Albe și-a declinat, spre stupoarea multora, identitatea românească, devenind principalul ideolog al moldovenismului, primitiv și pro-rusesc la origine, promovat în Basarabia Dacă acest tragic, în esența sa, declic identitar se pare că are la bază o problemă personală a scriitorului Ion Druță – cea a locului pe care îl va ocupa în panteonul spiritual al Basarabiei, pândit de un val de revizuiri fundamentale în condițiile „libertății de expresie și a integrării culturale românești” –, postura sa de etern consilier apostolic (în pofida unor schimbări a numelor la vârf) pe lângă conducerea de stat a Basarabiei în toți acești ani, indică o profitabilă (bine remunerată) funcție politică, ușor descifrabilă de oricine",
    "135": " Când ești perceput ca un ideolog al unei puteri ce guvernează dezastruos această țară (prietenia lui Druță cu ex-premierul Andrei Sangheli – „terminatorul” Basarabiei postsovietice, este un fapt care nu mai trebuie demonstrat), identificarea a ceea ce spui cu o diversiune este îndreptățită Tu însuți, ca intelectual, devii un instrument al diversiunii De aceea inițiativa creștină a lui Druță a fost interpretată de majoritatea comentatorilor drept o tentativă de scindare a Uniunii Scriitorilor, „fieful naționaliștilor români” – o instituție considerată ca având o atitudine rezervată față de actuala conducere de vârf din Moldova „Castrarea” acesteia în beneficiul unor interese politice autoritariste, în perspectiva alegerilor prezidențiale viitoare – iată adevărata miză a inițiativei druțiene O inițiativă care pare că se va stinge rapid, asemenea unui foc de paie, deoarece „lista lui Druță”, în mod evident, nu are cum să adune nume importante ale literaturii locului, chiar dacă, la început, se vor vântura niște sume de bani (deși nici măcar acest lucru nu mai este la fel de sigur)",
    "136": " Indiferent însă de consecințele inițiativei sale, în legătură cu care nu poate să-și facă mari iluzii, Druță a încercat să iasă din nou în față, recucerind un teren pierdut, după o perioadă în care îndelungata-i absență fizică din Moldova îl scosese din actualitatea dezbaterilor publice de la noi Până la urmă, chiar dacă jenant și grotesc în esență, e și acesta un mod de a-ți semnala, din când în când, prezența În altă ordine de idei, „furtuna” stârnită de ultima diversiune a lui Druță a reușit să mai anime într-un fel tihna stătută a vieții literare de la Chișinău, să mai scuture niște inerții Dezbaterile care se consumă acum pe acest subiect, e drept mai mult în culise decât la vedere, în paginile presei, sunt un bun prilej de a evalua adevărata stare de lucruri de la Uniunea Scriitorilor, o instituție care si-a pierdut pozițiile de cândva – o spun majoritatea membrilor săi și mulți concetățeni ai noștri",
    "137": " Unele reproșuri pe care le face Druță la adresa conducerii Uniunii Scriitorilor sunt adevărate: gestionarea amatoristă a patrimoniului, „colaborarea” dezonorantă cu un fals mecena al artiștilor, aflat acum în arestul poliției, transformarea sediului US într-un imens și frecvent local de petrecere etc Și Contrafort-ul a semnalat nu o dată aceste hibe, fapt care ne-a atras numeroase etichetări absurde și răuvoitoare, între care și aceea de nepatrioți Și asta pentru că cei vizați de criticile în cauză continuă – din teama de a privi adevărul în față – să identifice actuala US cu o citadelă a patriotismului Mai curând e o „citadelă” cu numeroase fisuri, subminată voios-inconștient chiar de apărătorii ei În interiorul organizației scriitoricești, umflată artificial în ultimii ani prin primirea, în exces, de noi membri, evident prin coborârea exigențelor, coabitează (de fapt, se suportă) persoane care slujesc direcții estetice și ideologice foarte diferite, neavând practic nimic în comun",
    "138": " Ce solidaritate de breaslă poate exista între un scriitor postmodernist, care cultivă diferența și valorile civilizației europene, având cultul limbilor străine și al navigării pe Internet, și un tip, omologat și el scriitor, care își încheie articolele de ziar cu apelul revoluționar-mobilizator „Trăiască Marea Revoluție Socialistă din Octombrie” (vezi A Hropotinschi în Glasul Moldovei din 2 noiembrie curent)? Unele din aceste conflicte latente din sânul Uniunii Scriitorilor sunt motivate de nevoia unei schimbări de mentalitate, o schimbare care întârzie să se producă din motive obiective: de tip istoric și biologic (crudul, dar inevitabilul „drum al Damascului”) Așadar, e profund eronat să se considere că Uniunea Scriitorilor, ca instituție, ar fi o oază de prosperitate, fără probleme reale, și care trebuie apărată în stil heirupist, monovocal, de „atacurile” lui Druță Un examen serios în interiorul instituției, mai ales al felului în care este administrată ea, trebuie făcut chiar de membrii loiali ai organizației",
    "139": " Nu divizarea US ar trebui să dea angoase conducerii ei – divizare care, așa cum arătam mai sus, reprezintă de mult o realitate, dar una întemeiată nu numai pe criterii personificate de Druță –, ci statutul culturii în Republica Moldova, marginalizarea intelectualilor, decăderea clasei politice și dezabuzarea socială, fără precedent după declararea independenței Care este rolul US azi, ce obiective ar trebui să-și propună, ce structură și ce statut de organizare internă ar corespunde vocației sale în condițiile libertății de expresie și ale economiei de piață? Aceste teme ar trebui să constituie substanța discuțiilor de acum în jurul Uniunii Scriitorilor și nu riposta voinicească dată „acțiunilor periculoase de scindare a Uniunii Scriitorilor, de defăimare și calomniere a conducerii ei” (citez din „Declarația Consiliului USM” ca răspuns la inițiativa prozatorului moscovit) Tonul acestor „replici”, care cheamă la „solidaritatea scriitorilor, a neamului nostru și a tuturor oamenilor de bună credință”, este la fel de vetust precum opțiunile ideologice ale lui Ion Druță",
    "140": " Mai mult, ele, aceste replici, le balansează pe partea cealaltă, le răspund ca un ecou Sunt ca doi frați siamezi, ce nu se pot despărți fără a-și pierde audiența la public Cum lesne se observă, spiritul de baricadă, de confruntare la grămadă (o confruntare dirijată și  uneori bine remunerată) a impregnat acest tip de reacție a intelectualilor basarabeni, care au devenit – pe neobservate, cumulând mici compromisuri și lașități – o masă de manevră la cheremul mai marilor zilei Tradiționalele și totodată rușinoasele liste cu semnături în susținerea cutărui sau cutărui potentat sunt o dovadă că lucrurile s-au degradat până la nivelul cel mai de jos posibil Întrebarea care se pune este ce fac spiritele independente, care refuză contingența și înregimentarea, încăpățânându-se să practice reflecția critică – singura care definește un adevărat intelectual? Ele nu se pot regăsi în nici o tabără, pentru că au curajul să privească realitatea în față și să formuleze propria relație cu ea, chiar dacă această postură îi condamnă adesea la însingurare",
    "141": " Pentru a nu se trăda pe sine însuși, cred că un intelectual ar trebui să susțină idei, nu persoane sau interese de clan Să-și pună inteligența în serviciul cuiva numai în măsura în care acesta reprezintă, îi întruchipează ideile, având libertatea de a se retrage atunci când „omul său” i-a înșelat așteptările Să nu semneze „contracte” cu ocazionalii puternici ai zilei, ci să „jure” doar pe propria conștiință Un intelectual adevărat trebuie să-și păstreze respectul de sine, ca un capital ce nu poate avea valoare de schimb \n\nPS Am așteptat în zadar să citesc în presa de la Chișinău un protest la celebra sintagmă a Președintelui Lucinschi, care mărturisise într-un interviu, ca unul care a monitorizat sufletele tinere ale comsomoliștilor noștri de acum câteva decenii, că, dacă deschidem dosarele poliției politice, rămânem fără intelectuali Nimeni nu s-a simțit ofensat, nici una din personalitățile noastre de primă linie nu s-a scandalizat, respingând această acuzație, grea ca o piatră tombală",
    "142": " Singurii care au ironizat aserțiunea lui Lucinschi au fost tinerii scriitori, ocrotiți de niște biografii mai fericite, scriitori pe care căderea regimului comunist i-a ferit de maculare Această lipsă de reacție mi se pare destul de elocventă și confirmă, constat cu regret, teza că marea majoritate a intelectualității basarabene este șantajabilă și manipulabilă politic \n\nDespre echilibru \nÎn comentariile pe care le-am reținut cu ocazia apariției primului număr al revistei noastre – comentarii desigur verbale (intelectualul basarabean nu se prea înghesuie la masa de scris) –, m-a impresionat în mod deosebit frecvența cuvântului echilibru, pus de vorbitori mai întotdeauna în capul listei de adjective laudative Momentelor de început, de ușoară derută și neînțelegere (altele erau, să recunoaștem, așteptările noastre imediate), le-am răspuns mai târziu cu reflecțiile ce urmează Când o revistă de cultură cum este Contrafort e apreciată înainte de toate ca fiind echilibrată (recunoscându-se indirect existența unor extremisme în peisajul nostru revuistic), lucrul acesta atestă de fapt o stare tensionată a cititorului basarabean",
    "143": " Apreciindu-ne drept o „revistă echilibrată”, conchidem, în mod logic, dincolo de orice suspiciuni, că cititorul (între care persoane onorabile, la opinia cărora ținem) s-a așteptat să ne lansăm, chiar de la primul număr, în atacuri revanșarde, în polemici jenante, suburbane etc, procedee pe care le-am refuzat, spre dezamăgirea unora, programatic Și asta nu pentru că am fugi de polemici, de dezbateri incomode, ci pentru că înțelegem să facem lucrul acesta nu doar negând vehement, dar căutând mai întâi să afirmăm ceva Se pare că cititorii, mai bine zis o mare parte a lor, s-au situat, în momentul de față, la distanță față de orice fel de extremism practicat în Basarabia Este sastisit După patosul revoluționar din ultimii ani (explodase în sfârșit mămăliga!), care a strivit totul asemeni unui tăvălug, provocând adevărate drame nu numai în plan personal, dar care a și eșuat lamentabil ca orice inițiativă fără orizont (când și cine va îndrăzni să facă o analiză obiectivă, fără parti-pris a celor întâmplate?); după reculul restauraționist vulgar care și-a reconstruit (își reconstruiește încă) structurile vechi zdruncinate puțin de populația mioritică, structuri atemporale, anacronice față de evoluția mentalităților chiar și în țările fost sovietice, bietul basarabean simte instinctiv nevoia unor clipe de liniște (aș fi vrut să scriu de reflecție, dacă obiceiul acesta nu i-ar fi străin)",
    "144": " Echilibrul, liniștea dinaintea unor decizii sau opțiuni, pare să fie tot ce-și dorește acum De fapt, ce înseamnă o revistă de cultură echilibrată? Ce înseamnă să fii echilibrat, astăzi, aici, spre a veni în întâmpinarea așteptărilor cititorilor noștri? Un răspuns exhaustiv e greu de dat Vom încerca să punctăm doar câte ceva din ceea ce ni se pare important de reținut în primul rând A fi echilibrat, înseamnă în cazul nostru, a căuta valoarea culturală în toate taberele existente – valori puține, tabere multe Înseamnă a cultiva insistent dialogul, neînchistându-te într-o formulă elitistă, dar nici să cobori milos, cruțându-1 pe cititor de efort, pentru a păși alâturi de el printre grase vulgarități A fi echilibrat nu înseamnă a cădea într-o monotonie ineficientă, păguboasă, confundată cu nepăsarea și indiferența, numite, prin părțile noastre, și șiretenie, și frică A fi echilibrat nu înseamnă a sta sub ocrotirea unor zicale populare: capul plecat, sabia nu-1 taie; cu răbdarea treci și marea etc",
    "145": " A fi echilibrat nu înseamnă a naviga liniștit în apele călduțe ale prolixității, ocolind conjunctural adevărul și sporind stratul și așa gros al unei confuzii generale (inclusiv o confuzie a valorilor culturale și morale) A fi echilibrat nu înseamnă a nu avea atitudine, ci a avea o atitudine cumpătată A fi echilibrat, nemuncit de impulsuri paroxistice, înseamnă a te afla în zona unde începe reflecția, acolo unde te poate încolți ideea Starea de echilibru este o caracteristică a persoanelor care gândesc, a persoanelor culte Noi, basarabenii, avem nevoie de o stare de echilibru pentru a ne obișnui să gândim Pentru a reflecta pe marginea realității și a alege binele de râu Pentru a ne întoarce, în definitiv, cu fața spre frumos Un lucru cunoscut, dar care trebuie spus din când în când, este acela că un popor care gândește este cu adevărat puternic",
    "146": " Scriind cele de mai sus, îmi dau scama că adevăratele sensuri ale sintagmei „stare de echilibru”, la noi, în Basarabia, mai trebuie încă reabilitate sau chiar descoperite \noctombrie, 1994 \nSingur pe margine sau despre profesiunea de scriitor \nStatutul social și profesional al scriitorului nu s-a pus, din câte știu eu, niciodată în discuție în Basarabia El, scriitorul, a existat fără să încapă în vreo legislație, fie ea totalitar-comunistă înainte de perestroikă, sau pretins democratică de după 1990 Avea totuși – nemărturisit, neconsemnat undeva – un statut aparte, privilegiat, ca peste tot în țările comuniste Populația alfabetizată îl adora pentru că știa să compună, era o ființă cu mister și cu viziuni Puterea l-a îngăduit întotdeauna cu un respect crispat, dar a avut și momente când 1i-a curtat și corupt strategic în interesul său Exemplele, unele din ele foarte recente, sunt la îndemâna oricui",
    "147": " Chiar șicanele poliției politice, când acestea nu concurau prin vehemență și cruzime cu crima ordinară, pot fi interpretate acum drept un semn de, considerațiune vis-à-vis de scriitor (Urmărești și îngroși dosarul cuiva pe spesele statului, numai dacă acel cineva prezintă un oarecare interes, dacă contează sau poate conta într-o anumită combinație!) Pe scurt: scriitorul s-a bucurat de respect și apreciere în cadrul societății Anul 1989 a făcut să fie scandat sloganul „scriitorii și poporul”, slogan care reflecta întocmai relația existentă la acea oră intre majoritatea scriitorilor și populația vorbitoare de limbă română din Basarabia Atunci s-a atins cota de sus a admirației manifestată public față de scriitori, admirație pe care, unii dintre ei, o meritau cu adevărat Ce a urmat însă, se știe În numai câțiva ani imaginea scriitorului a fost bulversată Influența, autoritatea lui în societate au scăzut brusc",
    "148": " Astăzi scriitorul este marginalizat, cenzurat economic – nu-și poate edita cărțile, se simte tot mai puțin important, necesar A devenit chiar obiectul unei uri bine orchestrate, rezervându-i-se rolul de țap ispășitor pentru haosul și mizeria din jur Cauzele acestei schimbări de atitudine a societății față de scriitor sunt multiple și ar trebui să constituie obiectul unei analize mai ample în unul din numerele viitoare ale revistei noastre Acum aș vrea să punctez doar câteva aspecte din ceea ce ar trebui, după opinia mea, să întreprindă scriitorul însuși în noul context socio-politic și economic Înainte de toate el trebuie să-și definească statutul său social și profesional Este munca scriitoricească o profesie? Dacă răspunsul e afirmativ, urmează sa se facă demersuri pentru ca „îndeletnicirea” sa să fie inclusă în nomenclatorul de meserii Un alt aspect ar fi acela al profesionalismului, al valorii și competenței personale",
    "149": " Câți din membrii Uniunii Scriitorilor din Basarabia sunt cu adevărat personalități care să acopere prin talent și muncă noțiunea de scriitor, atribuită cu multă generozitate tuturor celor care au ortografiat corect câteva pagini? În societatea concurențială în care intrăm sau vom intra, vor rezista doar cei ce dețin un grad mai avansat de profesionalism, o pregătire mai bună Alte criterii de evaluare a muncii decât calitatea n-ar trebui să existe Gloria, de fapt falsa glorie literară obținută în baza unor compromisuri politice sau a unei activități revoluționare (anii ’89-’92), foarte curând nu va mai funcționa În acest sens să ne amintim doar două exemple Ce a rămas din creația lui Emilian Bucov și Andrei Lupan, foarte titrați, iluștri pe vremea când erau musafiri de onoare la masa puterii? Nimic, sau aproape nimic La fel se va risipi și faima obținută de unii scriitori în anii ’89-’92",
    "150": " Peste ani va conta doar valoarea paginilor scrise și nu galoanele câștigate în agora Ajunși aici cu reflecțiile, să nu se înțeleagă faptul că pledăm pentru retragerea scriitorilor din viața publică; dimpotrivă, avem nevoie mai ales acum de minți lucide care să poată explica celor mulți specificul momentului, să scoată la iveală cauzele degradării, să propună soluții de redresare a situației Este un exercițiu strict intelectual și unii dintre scriitorii noștri au toate datele pentru a se implica, asigurându-și și o bună audiență O altă chestiune ar fi aceea a schimbării de mentalitate S-a crezut, și multă lume mai crede că scriitorul este o ființă aproape imateriala, boemă (termenul, mai ales pe linia consumului de alcool, s-a însușit bine la noi), ușor sărită de pe fix, cantonată de-a pururi într-un romantism păgubos Ei bine, să deschidem ochii Trăim o altă realitate Un scriitor nu-și poate permite să trăiască numai din scrisul literar (ar fi ideal să fie așa, însă nu este posibil!), precum reușeau unii, seniorial, pe vremea comunismului",
    "151": " Deci, se impune o altă atitudine față de meserie În vest, spațiu la care ne place să ne raportam ori de câte ori ne sugrumă mizeria, scriitorul este prins, aproape fără excepție, și în alte activități: lector universitar, redactor la editură sau revistă, realizator radio sau TV etc La noi, mulți se înghesuie și azi la Uniune într-un post de secretar sau consultant, un post fără obligații și răspunderi, de fapt o sinecură Cât privește Uniunea Scriitorilor, instituția pare incapabilă de a se înnoi, funcționând în continuare după un model perimat Ea adună, într-o solidaritate de suprafață, persoane care nu au nimic în comun Sunt obligați să se suporte de ani de zile oameni cu opțiuni ideologice diametral opuse și cu viziuni asupra creației artistice fără nici o afinitate Nu mai pomenim de nivelul intelectual extrem de variat al breslei, fapt ce îi compromite pe unii și îi inhibă pe alții",
    "152": " Asocierea în branșă trebuie să fie liberă, bazată pe interese comune, ei, scriitorii, grupându-se în jurul unor reviste cu program literar și estetic care să-i reprezinte Așa cum se întâmplă de fapt în țările ce nu au cunoscut regimul comunist Deocamdată se refuză cu încăpățânare aceste modele de asociere, deși mulți le găsesc rezonabile și singurele posibile într-un viitor apropiat Până atunci, până la conștientizarea acestui adevăr, într-o societate înstrăinată de valorile spiritului, scriitorul autentic rămâne singur, pe margine \nfebruarie, 1995 \nAi noștri tineri la Berlin \nTitlul de mai sus – parafrază a unui binecunoscut poem eminescian, epurat desigur de conotațiile ironice adăugate de poet la 1876 – enunță un adevăr aproape de necrezut în condițiile sărăciei și izolării noastre suverane De data aceasta însă întâmplarea chiar trebuie crezută În lunile martie-aprilie curent un grup de tineri poeți basarabeni (Grigore Chiper, Irina Nechit, Emilian Galaicu-Păun, Arcadie Suceveanu și, cu voia dvs",
    "153": ", subsemnatul) împreună cu mereu tânărul Spiridon Vangheli și regizorul de film Alecu Deleu au fost invitați la Literarisches Colloquium Berlin (director de program – Ulrich Janetzki), ca să participe la niște lecturi cu public sub genericul „Vocile literaturii moldovenești” Titulatura dată manifestării de către colegii noștri germani, să recunoaștem, e ușor amatoristică, dar să nu pretindem unor străini o prea mare precizie în formulare și o cunoaștere a nuanțelor, când confuzia e întreținută cu bună știință chiar la noi acasă De aceea, nu ne miră când aflăm că „republica” e căutată pe hartă în Africa, iar pașapoartele basarabene de orice calibru (turistic, de serviciu, diplomatic) îi încurcă pe vameșii din Vest (cele întâmplate la aeroportul berlinez Schonefeld ar merita poate o glumă pe potrivă) Până la urmă gazdele noastre, și credem că nu numai ele – basarabenii au fost foarte receptivi la solicitările presei și ale numeroaselor posturi de radio locale – s-au dumerit în ceea ce privește limba în care scriem și vorbim, și au situat corect geopolitic, land-ul din care sosiserăm",
    "154": " Chestiunea necunoașterii de către cei din afară a problemelor noastre, ignoranța lor nepăsătoare, echivalând uneori cu o insultă, este veche Și alții, mai mari și mai puternici decât noi, au de ruinat încă multe prejudecăți ale occidentalilor Această stare de lucruri va persista atât timp cât vom rămâne închiși, cenzurați economic, lipsiți de posibilitatea de a călători, neonorând de cele mai multe ori nici măcar invitațiile destul de avantajoase în plan financiar care ne mai sosesc din când în când Vina, în aceste din urmă cazuri, e numai a noastră Noi trebuie să fim cei care să dorim să fim cunoscuți, inițiativa trebuie să ne aparțină, și nicidecum să așteptăm mioritic ca cineva, plictisit, să pună întâmplător degetul pe meridianul basarabean, pentru, ca mai apoi, să-și dorească să ne vadă Deci, eforturile trebuie conjugate în această direcție Să nu ne consumăm energiile în polemici inutile, vulgare, căzuți pradă invidiei, întocmind clasamente ridicole, pentru că în afara „țarcului” nostru suveran, vă asigur, literatura română din Basarabia nu există la ora actuală",
    "155": " Nu există în ciuda mormanului de „Scrieri alese” și a numeroaselor titluri cu care au fost distinși scriitorii noștri – Maestru emerit al scrisului (!), Scriitor al poporului (!) etc – titluri conferite – uriașă improprietate din punctul meu de vedere – de către Președintele republicii Oare chiar nimeni din lustruitorii de imagine a țării nu sesizează ridicolul acestei situații? Când i-am spus unui coleg german că literatura din Basarabia e un neîntrerupt zornăit de ordine și medalii conferite de șeful statului, acela a zâmbit mirat Mi-a spus că nu crede că vorbesc serios, că premiile literare, cele care merită a fi luate în considerare, sunt acordate de instituții de specialitate cu suficientă acoperire intelectuală și cu pondere în mediile scriitoricești Iar Roman Herzog sau Helmut Kohl, de pildă, pentru a-mi oferi un exemplu din spațiul german, în calitatea lor de conducători ai statului, au alte obligațiuni și, mai ales, griji",
    "156": " De neînțeles pentru colegul german a fost însă faptul că scriitorii – ființe care gândesc (expresia îi aparține) – au acceptat așa ceva În Germania, valoarea și locul scriitorului în rândul breslei și a societății este omologată de către critica literară și de către publicul cititor, acesta din urmă nefiind deloc foarte numeros Și lucrul acesta nu înspăimântă pe nimeni, nu se trâmbițează spasmodic pe această temă, nu se vorbește despre degradarea națiunii germane etc, refrene atât de cunoscute auzului nostru Lucrurile par că se reglează de la sine, asta în aparență, pentru că atunci când stai să înțelegi mecanismul de funcționare a literaturii, a culturii scrise în general, observi că susținerea din partea statului este covârșitoare (Cele cinci case de creație existente în Berlin sunt finanțate – pe sistemul burselor – aproape integral de senatul/primăria orașului) Și astfel, în ciuda gratuității actului de creație literară, a lipsei cititorului de masă (popularitatea în rândurile cititorilor cu un IQ – coeficient de inteligență – scăzut e un semn de neliniște pentru scriitorul care se respectă), apar mereu autori tineri care sunt susținuți și publică regulat cărți",
    "157": " În Germania e onorant să susții literatura, pentru că ea e scrisă și aparține elitelor și face parte din patrimoniul spiritual al unei națiuni Lucrul acesta este înțeles de multă lume: de la omul simplu – cititor de ficțiune sau nu –, până la oamenii bogați și liderii politici ai momentului, care susțin scriitorii nu dintr-un obscur și meschin interes personal, ci – ca să zic așa – pentru a-și susține un blazon (de familie, de firmă) și, nu în ultimul rând, contra unor beneficii materiale (scutiri de taxe etc) deloc neglijabile Dar să revenim la vizita făcută de tinerii scriitori basarabeni la Berlin în această primăvară Cu toții am trăit o inedită experiență de viață și muncă scriitoricească Confruntarea cu un alt spațiu cultural (chiar dacă publicul berlinez nu ne-a răsfățat cu o prezență numeroasă) îți arată propria dimensiune și valoarea reală Te ajută să te debarasezi, cel puțin pentru un timp, de complexul unicității, mai arunci din povara genialității (închipuite, desigur) care te apasă zilnic, oră de oră, pe pământ autohton",
    "158": " Înțelegi – nu e o noutate, dar parcă printre străini lucrul acesta se reține mai bine – că ceea ce contează este calitatea literaturii pe care o scrii și calitățile personale (inteligență, o pregătire multilaterală, cunoașterea limbilor străine, capacitatea de a dialoga etc) pe care trebuie să le probezi mereu În străinătate nu sunt luate în considerare, așa, pe cuvânt, meritele obținute acasă Nu se poartă (sunt chiar ridicole, am arătat mai sus) noțiuni ca: „poet național”, „scriitor al poporului”, „scriitor martir” etc Scriitorul adevărat este pur și simplu scriitor, și are conștiința că aparține elitei unei societăți Tinerii scriitori basarabeni prezenți la Berlin și-au însușit, cred, aceste lucruri – nu e de condamnat, dimpotrivă e de salutat și însușirea unor maniere de comportament –, ieșind demni, chiar orgolioși (e o părere personală) dintr-o primă confruntare cu un cititor de altă limbă și tradiție",
    "159": " Marele câștig al acestei vizite, datorate exclusiv statului german, s-ar putea să se întrevadă mai târziu Atunci când vom demonstra că am învățat ce trebuie să facem pentru a ne impune valoarea \n\nMai, 1995 \nCartea în carantină \nDintre multele, nenumăratele crize care macină spațiul basarabean în aceste vremuri de tranziție, criza cărții – altfel spus, încetarea aproape totală a editării cărții românești la Chișinău – mi se pare extrem de gravă și cu consecințe greu de evaluat pe viitor Dezastrul editorial – semnalat de presă în mai multe rânduri (Literatura și arta, Țara, Săptămâna) – pare să nu aibă soluții de ameliorare și, înclin să cred, nici nu prea există interes pentru redresarea situației Departamentul Edituri, Poligrafie și Comerțul cu cărți, căruia i s-a dat, „strategic”, și un nume – „Cartea Moldovei” –, nu poate schimba nimic din mersul lucrurilor: din lipsă de mijloace financiare și – pare tot mai evident – dintr-o cronică indecizie în aplicarea măsurilor de restructurare a propriului sistem de funcționare – învechit, greoi, neprofesionist",
    "160": " Sesizate la rândul lor prin numeroase adrese venite din partea Uniunii Scriitorilor și a editorilor, Președinția, Guvernul și Parlamentul au făcut de fiecare dată generoase promisiuni de ajutor – mimând o îngrijorare circumstanțială destul de credibilă uneori (a fost de fapt o îngrijorare electorală) –, promisiuni care, neonorate, nu au avut cum să mărească numărul cărților editate în Republica Moldova Astfel că, în acest an, vom înregistra cu certitudine numărul cel mai mic de cărți editate în ultimii 25 de ani Date statistice complete, care să ilustreze cele spuse mai sus, vor putea fi cunoscute probabil la sfârșitul actualului „sezon” editorial Până atunci să vedem care sunt indicii la zi la Editura Hyperion, instituție de stat specializată în editarea autorilor contemporani Neprimind de la stat nici un leu de mai mulți ani, obligată în mod cinic să se autofinanțeze, Editura Hyperion a editat până la 25 septembrie curent – pe banii autorilor – doar trei plachete de versuri, însumând un tiraj de aproape 6 mii de exemplare",
    "161": " Nici o carte de proză sau vreo traducere aparținând celor peste 260 de scriitori basarabeni n-a fost trimisă în acest an la tipografie Un calcul simplu ne va arăta câte pagini de literatură revin fiecăruia dintre cei aproape 3 milioane de potențiali cititori de limbă română din republică Mi se poate reproșa că în Basarabia există mai multe edituri, unele chiar private, care își urmăresc – ar trebui să-și urmărească – programul lor editorial și scot cărți pe piață De acord, dar situația acestor edituri nu este deloc mai bună decât cea descrisă mai sus Multe din acestea abia dacă reușesc să scoată – grație unor sponsorizări venite în special din România – câte un titlu pe an, și acela în tiraj foarte mic Despre selecția autorilor pe criteriul valorii estetice a manuscriselor nici nu poate fi vorba în aceste cazuri Este editat cel care plătește sau care poate găsi un sponsor, mai descurcăreți fiind de obicei autorii mediocri, respinși pe vremuri și care încearcă acum – resentimentari – să recupereze timpul pierdut (nu cel proustian, desigur), bombardând editurile cu maculatură indigestă",
    "162": " Editorii cu scrupule – specie tot mai rară în zilele noastre – indică (drept scuză) pe foaia de gardă a acestor tipărituri, pe care sunt siliți să le gireze din cauza sărăciei, că „volumul apare în regia autorului” Nota aceasta, evident, nu adaugă noi valențe estetice cărților de acest gen Cărți care arată jalnic și la capitolul execuției poligrafice: au un format mic, tip broșură, coperte subțiri, prinse în două clame, text înghesuit etc, amintindu-ne de instrucțiunile de prevenire a incendiilor, care se distribuiau gratuit în anii construcției comuniste Cele câteva date înfățișate mai sus nu alcătuiesc tabloul întreg al fenomenului editorial din Republica Moldova A rămas în afara frugalelor mele însemnări sectorul de editare a manualelor școlare, cel al literaturii tehnice și de specialitate (inexistente practic), cel al editării dicționarelor etc, zone în care situația nu este deloc mai roză, ci dimpotrivă",
    "163": " Impresia generală este de total abandon Inițiativele individuale – câte există – sunt minate de lipsa banilor și a dezinteresului celor bogați (îmbogățiți peste noapte în aceste vremuri fără de lege ale tranziției) față de carte Tot sărăcia fără precedent a societății basarabene – de care în mare parte este vinovată – absolvă, în mod ciudat, puterea actuală de răspundere și inițiativă Investițiile statului în editarea cărții, în susținerea culturii în general, sunt mereu amânate pentru vremuri mai bune, atunci când vom reuși, ni se spune, să asigurăm o bucată de pâine poporului De sufletul acestui popor, de cultura lui nu se îngrijește nimeni Există, se pare, la acest sfârșit de secol un straniu orgoliu – demn de tot disprețul – de a domni peste o populație înfometată și incultă \nseptembrie, 1995 \nLiteratura de sertar \nCu timiditate și cu un ușor aer conspirativ (probabil pentru o mai mare credibilitate, deși se putea, era voie să spui ce crezi) s-a vorbit în mediul literar basarabean – în primii ani ai dezghețului totalitar – și despre literatura de sertar",
    "164": " Literatura disidenței literare, cea care a fost interzisă, care nu a apărut (nici nu ar fi avut cum) în epoca dominației ideologiei comuniste, o ideologie inumană și profund antinațională Impulsul discuțiilor, așa timide cum au fost, a venit desigur de la Moscova, unde cărțile mult timp interzise ale lui Rîbakov, Platonov, Zinoviev, Zamiatin etc erau tipărite în tiraje enorme, bulversând lumea literară și cititorii, fiind traduse imediat de cele mai prestigioase edituri din Occident Recunosc că am avut atunci iluzia – trăiam un timp al iluziilor – că vom intra și noi, basarabenii, în concertul literaturii de rezistență anticomuniste din Est, dovedind lumii că avem nu numai scriitori talentați, dar și adevărate conștiințe, oameni cu caracter Îmi spuneam că nu se poate să nu existe și în sertarele scriitorilor basarabeni cărți valoroase, care să spună adevărul despre noi, despre tragedia acestui colț de pământ românesc",
    "165": " Din păcate, la atâția ani de libertate de publicare, trebuie să constat (vă invit să constatați) că aceste cărți ale „demnității noastre” – cum bine le-a zis cineva – nu au apărut Nu au apărut din simplul motiv că nu au fost scrise Romanul lui Vladimir Beșleagă „Viața și moartea nefericitului Filimon” tipărit, din motive de cenzură, la mai mulți ani de la scrierea sa, este unicul exemplu cu care putem bifa la capitolul literatură de sertar (Au mai existat, trebuie să consemnăm acest lucru, și pagini cenzurate din romanele, editate totuși, ale lui Serafim Saka și Lidia Istrati, pagini însă restabilite la o nouă reeditare) În rest – nimeni și nimic Abolirea cenzurii, care a dirijat scrierea unei literaturi false, a găsit scriitorul basarabean cu sertarele goale, fără cărțile (paginile) de literatură adevărată, destinate publicării într-o vreme mai bună, aruncând o umbră de îndoială asupra curajului, enormului său curaj din epoca Gorbaciov",
    "166": " Această situație de-a dreptul stânjenitoare (rămânem, din politețe, în perimetrul unui limbaj eufemistic) nu a micșorat deloc numărul disidenților declarați sau nedeclarați printre scriitori, mai ales că într-un timp a fost destul de profitabil să te numești disident sau opozant Majoritatea confraților noștri jură că au opus rezistență comunismului, că 1-au subminat – politic sau estetic – din interior sau chiar cocoțați (strategic) în vârfurile piramidei nomenclaturiste, iar căderea lui (a comunismului) nu s-a produs fără concursul lor Prin spectaculoase acrobații sofistice mulți dintre ei încearcă să demonstreze acest fapt, uneori chiar destul de convingător, însă cărțile – singura mărturie credibilă – lipsesc Așa se întâmplă că, după cincizeci de ani de comunism și ocupație sovietică, avem o literatură (să-i spunem literatură) care nu s-a măsurat – nici nu a îndrăznit să se măsoare – cu tragedia poporului pe care îl reprezintă Diabolicul experiment totalitar a rămas în debaralele ascunse ale memoriei, în care ne e frică, nu îndrăznim să intrăm",
    "167": " Aproape că refuzăm să avem memorie Cenzura comunistă a deformat destul de grav scriitorul basarabean Imposibilitatea de a publica, fără consecințe, cărți care să spună adevărul, interdicția de a înregistra și alte zone ale mentalului unei societăți decât cele indicate de partid, de a experimenta și de a însuși noi metode de creație, l-au trimis într-o contemplație pasivă de aproape cincizeci de ani Cumințenia lui exemplară, frica și obediența în fața regimului i-au anihilat conștiința Ea, conștiința, nu s-a manifestat nici măcar în intimitatea cea mai strictă, în fața foii albe de scris Nimeni nu s-a mărturisit sieși măcar, nimeni nu a ținut un jurnal, un jurnal al sincerității netrucate pe care să-1 publice acum S-a scris și s-a publicat ceea ce era permis: compoziții pastorale, folclorizante, cu indivizi situați sub un cer al răbdării, al umilinței și al unei bunătăți – ca trăsătură de caracter – lașe și păguboase, declarate toate drept virtuți definitorii (ancestrale) ale poporului",
    "168": " Refugiul în estetic, limbajul incifrat, tehnica scrisului „printre rânduri” nu au fost posibile din cauza lipsei de contact cu modelele literare din afară, mai evoluate (se putea călători nestingherit doar la Așhabad, Tiumen’ și, eventual, Norilsk) și, fie-ne permis să spunem, din cauza unei slabe pregătiri teoretice, în majoritatea cazurilor scriitorii basarabeni fiind niște autodidacți Pentru a nu nedreptăți totuși pe unii autori ale căror scrieri – la această etapă a reevaluărilor literare – rămân viabile, ar trebui spus că regimul totalitar în Basarabia părea instalat pentru vecie (în colonia noastră sovietică, uitată de Dumnezeu, n-am avut nici măcar un comunism în limba română) De aceea putem admite disperarea creatorului sfâșiat între niște exigențe interioare și nevoia de a supraviețui Trebuia să ai curaj, o voință și o putere de detașare ieșite din comun, ca să scrii pentru sertar, adică pentru un cititor, el însuși dezinhibat, pe care nici măcar nu puteai să ți-1 imaginezi",
    "169": " Acest aspect explică, netezește cumva situația, dar n-o schimbă în datele ei esențiale Inexistența literaturii de sertar, care să denunțe comunismul și să sfideze preceptele sale privind creația, este un indiciu că scriitorul basarabean nu a avut conștiința propriei misiuni, că nu și-a meritat rolul pe care la pretins și-1 mai pretinde și astăzi în cadrul societății Un rol pentru care, sub orice regim, talentul său literar nu se poate dispensa de caracter Experiențele – pilduitoare – acumulate în timp de alte literaturi (inclusiv de literatura română din țară) dovedesc că această simbioză este nu numai posibilă, ci chiar inevitabilă în cazul unor mari creatori, care și-au susținut curajul antitotalitar printr-un nivel superior al scriiturii, fapt ce asigură valabilitatea acestor opere și după dispariția regimului comunist, în timp ce „însăilările” scriitorilor basarabeni nu au rezistat, după ’89, nici etic, nici estetic \nnoiembrie, 1995 \nRatarea libertății \nMarile dezamăgiri pe care le recoltăm în anii din urmă, ca niște brancardieri ai iluziilor pierdute (răpuse), au – cântărite cu luciditate și onestitate – o cauzalitate precisă",
    "170": " Judecând fără parti-pris faptele și evenimentele în care am fost implicați cu toții, vom vedea că la inhibanta și dezarmanta exclamație „Nu s-a schimbat nimic, totul a rămas pe vechi!”, vehiculată de diverși sceptici de serviciu, putem riposta cu o constatare mai puțin exasperantă în grafia ei, însă la fel de bătăioasă și categorică: „Pentru că n-am vrut, n-am știut să schimbăm cu adevărat ceva” Altfel spus, având libertatea și marile ei promisiuni în față în acel climat respirabil de început de democratizare a societății – anii 1989-1991 –, noi am ratat-o cu nonșalanță Am ratat-o, deoarece n-am încercat să evaluăm adevărata dimensiune a răului în care ne cufundaserăm, ca indivizi și ca organism colectiv, în timpul regimului comunist totalitar Mai mult, excedați de un entuziasm general, copleșiți de „înfrățiri” – în numele unui ideal tulbure – ale celui care a suferit cu cel care l-a făcut să sufere, noi nici n-am căutat măcar să identificăm acest rău",
    "171": " În Basarabia nu s-a discutat niciodată la modul serios și responsabil despre „trădarea intelectualilor”, despre abdicarea lor – în numele unor ideologii de moment – de la condiția de observatori și comentatori imparțiali în cadrul societății Un intelectual trăiește din practicarea exercițiului critic, care este (trebuie să fie) principala sa vocație Nu s-a discutat nici despre colaboraționismul gros, la vedere, știut sau bănuit, despre relațiile „amicale” ale intelectualilor cu poliția politică (securitatea), în sfârșit, despre rușinoasa slăbiciune a oamenilor noștri de cultură de a se ralia întotdeauna puternicilor zilei Puținele, extrem de puținele cazuri de disidență, de opinie separată în acest cor al adeziunilor totale și necondiționate, au constituit excepțiile care confirmă regula O dată în plus, această șansă de a discuta, de a condamna public colaboraționismul – cu listele pe masă – a fost ratată atunci când accesul la dosarele securității părea deschis N-a insistat însă nimeni",
    "172": " „Democrații” aleși în Parlament, unii din ei cu „biografii de disidenți” credibile la acea oră, au mușamalizat subiectul prin indecizie și prin incoerența demersului lor, atunci când acesta a fost totuși făcut Iar după o scurtă perioadă de derută a „specialiștilor” represiunii, aceștia au reușit să se regrupeze, instalând în fruntea comisiei parlamentare de control asupra securității (devenită între timp națională) un om de încredere, Gheorghe Mazilu, bineînțeles și el cu faimă de „disident” Astfel structurile vechi au rămas intacte, „colaboratorii” externi au fost ajutați să se redreseze moral după spaima care, omenește, i-a frisonat un timp Persoanele mai fidele, capabile să facă față noilor realități, au fost avansate, unele chiar sus de tot, în posturi de conducere ale tânărului stat Legitimate oficial, mai trăgând o hăitură în numele independenței și suveranității „țărișoarei”, ele continuă să spioneze și să intimideze cu spor, adică să facă ceea ce au făcut și în regimul sovietic",
    "173": " În loc să avem o limpezire a faptelor și o reevaluare lucidă și nicidecum vindicativă a trecutului, atât de necesare mersului înainte al unei societăți – așa cum s-a procedat în fosta RDG, bunăoară, unde dosarele agenților STASI au fost făcute publice – la noi este întreținută confuzia și suspiciunea O culpă difuză, un inconfort general, jenant, ne încearcă pe toți atunci când cineva îndrăznește să deschidă discuția pe această temă E ca și cum ai încerca să vorbești despre ravagiile bolii în prezența suferindului Pe scurt: un subiect de discuție mereu amânat, evitat în mod dubios Desigur, departe de mine gândul că degringolada de astăzi a societății basarabene s-ar datora exclusiv nebuloasei ce persistă în chestiunea foștilor informatori ai securității Însă multe din problemele cu care ne confruntăm sunt generate și de acest fapt Câtă derută – pentru a rămâne doar la un singur exemplu – seamănă ambiguitățile de comportament ale unor partide, unele zise de opoziție, în fruntea cărora s-au instalat indivizi suspectați de a fi colaborat cu poliția politică, deci ușor șantajabili",
    "174": " Sau, ce stupoare au provocat discursurile publicistice „salarizate” ale unor ziariști și scriitori ajunși, prin recomandări făcute de persoane onorabile, la conducerea unor reviste O confuzie generală menținută cu bună știință, în care profesioniștii delațiunii și spionajului se simt destul de comod În aceste condiții nu ne rămâne decât să observăm și să inventariem noile tipuri de colaboraționism Gama este foarte bogată De la modelul internaționalist „apostolic”, până la „patrioții de meserie”, care își schimbă adeziunile după variațiile metronomului politic și interesele de moment Și totuși, este utopică ideea unei discuții privind responsabilitatea intelectualilor acum și aici? Câtuși de puțin Atâta doar că această inițiativă trebuie să vină chiar din partea intelectualilor Un examen dificil, dar pe care trebuie să-1 trecem, în numele verticalității atât de necesare pentru breaslă și societate Închei aceste note cu o remarcă în general cunoscută, dar consecvent dată uitării",
    "175": " O țară, indiferent de dimensiunile ei, este condusă de o mână de oameni „luminați”, sau cel puțin considerați astfel Când printre aceștia numărul celor care au abdicat de la condiția lor – prin minciună, delațiune și cedare în fața șantajului – îl depășește pe cel al intelectualilor adevărați, această țară este pierdută \nmartie, 1996 \nVulgata „marelui patriot și unionist” \nCu certitudine, sintagma „mare patriot și unionist” a avut în ultimul timp cea mai mare circulație în presa de limbă română din Basarabia Ea a fost (mai este încă) însoțită întotdeauna de o impresionantă listă de nume de personalități ale vieții politice și culturale, între care nu puțini sunt scriitori În viziunea celor care întocmesc listele – ei înșiși figurând în mod obligatoriu în catastife întocmite de alții –, aceste persoane corespund întru totul cerințelor pretențioasei construcții adjectivale Frecvența cu care a fost tirajată în presă această combinație – nume/calificativ – a făcut ca ele să se substituie foarte ușor una alteia",
    "176": " De pildă: spui „mare patriot și unionist” și vezi în față lista celor aleși Sau: invoci într-un anume context un nume din listă și în mod automat echivalezi persoana respectivă cu mirabila sintagmă, adică: „mare patriot și unionist” Fenomenul – în evoluția sa – nu s-a oprit pe treapta acestor nevinovate, la prima vedere, substituiri Mai târziu, a venit și recomandarea deloc inocentă, făcută pe un ton grav, serios, care nu admite nici o abatere, aceea că persoanele din lista „marilor patrioți și unioniști” sunt în afara oricărei critici Acest statut privilegiat 1-au avut la început doar vreo 5-6 persoane, pe urmă, dintr-o necesitate de a mitiza, adâncă în sufletul basarabeanului, numărul lor a crescut în progresie geometrică A început înghesuiala pentru a nimeri în lista „martirilor” cauzei naționale Un articolaș pirpiriu publicat într-o gazetă sau, mai simplu, câteva cuvântări (strigături) la un miting îți asigurau un loc în mult râvnitul pomelnic",
    "177": " Esențial era să te arăți, să fii văzut, să spui pe un ton lăcrimos cât de mult ții la oamenii acestui pământ Dintr-o simplă vocație, care se deschise generos în perioada de avânt revoluționar ce ne animase pe toți, martiriul în numele cauzei naționale devenise de la un timp o meserie profitabilă, care te mai și punea la adăpost în fața contestatarilor (ultimii, vezi Doamne, mai pretindeau tribunilor și valoare nu numai tupeu!) Cel care avea măcar cea mai mică observație asupra comportamentului social, cultural și politic al „martirilor” – comportament nu întotdeauna cinstit, corect și logic – era etichetat imediat – bineînțeles în numele poporului – drept un vândut, un nepatriot pus în slujba dușmanilor etc „Nu te atinge de cele sfinte” – era exclamația mânioasă cu care ți se cerea să-ți reprimi observațiile critice Așa a început să funcționeze pe pământ basarabean un clișeu pe care 1-am numit – parafrazându-1 pe H",
    "178": "-R Patapievici – vulgata „marelui patriot și unionist” Schema descrisă sumar mai sus, din rațiuni de spațiu, e perfect valabilă și astăzi Ultimele polemici cu tentă politică, și nu numai din presa noastră democratică (iată încă un subiect curios, care merită analizat), ne întăresc această opinie Reacțiile celui criticat – să nu uităm: „mare patriot și unionist” – au și astăzi tonul unor (contra)acuzații făcute, evident, în numele națiunii Replica sa este întotdeauna vehementă, menită să anuleze preopinentul: cine ești, măi băiețaș? ești cumva mare personalitate? arată-mi opera scrisă sau vorbită! ai intrat cumva în manualele școlare alături de mine? enumeră premiile obținute! câte lumânări ai aprins pe la mănăstirile din țară? Ca din întâmplare, la redacții încep să sosească scrisori înțelepte și pline de nedumerire semnate de oameni „simpli”, „de bună-credință”, care recomandă înțelegere și unire între frați, căci, nu-i așa, jubilează dușmanul Cu el trebuie să ne înfruntăm, marele pericol vine din partea lui",
    "179": " Noi, patrioții și unioniștii, suntem buni, în orice caz bine intenționați, chiar dacă se întâmplă să mai și greșim Se pare că, deocamdată, nimic nu este de făcut cu această mentalitate, care refuză cu obstinație să vadă și să-și măsoare faptele – atunci când ele există – în lumina și dimensiunea lor adevărată Ea interzice, într-un mod vulgar și clamoros, și altora s-o facă, invocând și de această dată interesele națiunii „Nu e momentul să ne criticăm – ni se recomandă în șoaptă Să facem Unirea, să apropiem idealul național și pe urmă găsim timp și pentru clarificări” Dar tocmai aici e problema: cum să-1 apropiem? Ca și până acum? Și cu ce șanse de reușită? Să continuăm să fim patrioți și unioniști la modul global și confuz, îmbinând strigătele de dragoste de țară cu trădările strategice; urmărind interesul personal și căpătuirea fără scrupule, dar glosând cu compătimire, aproape credibil, despre sărăcia cumplită a bietului basarabean; înfierând comunismul și pe comuniști la Chișinău, dar adulându-i și făcându-le campanie electorală dincolo de pod; invocând unirea tuturor forțelor democratice, dar formând în fiecare lună câte un partid; gafând copilărește în politică, unde incompetența se vede de la o poștă, dar rugând opinia publică să ia gestul nostru drept o metaforă, căci asta suntem în fond, poeți",
    "180": " Sensibil la poezie, la un anume drog liricoid, care îi „saltă la fileu”, cum se spune, încurajându-i, după caz, autoînduioșarea „istorică” sau „sfânta revoltă” de circumstanță, basarabeanul iartă și trece ușor cu vederea impostura și amatorismul spumos al celor care-1 mint voios și cu dragoste Astfel rezistă vulgata „marelui patriot și unionist” E o boală a copilăriei democrației noastre originale, care trebuie tratată cu compasiune și consecvență \nmai, 1996 \nSincronizarea se amână \nDacă facem abstracție de importanța și utilitatea contactelor la nivel individual dintre scriitorii basarabeni și cei din România, care s-au hotărât în cele din urmă „să treacă Prutul”, putem afirma că simpozionul intitulat pompos Literatura română azi: sub semnul integrării, desfășurat la Chișinău între 29 iunie și 5 iulie curent, în organizarea Uniunii Scriitorilor din Moldova, a fost o nereușită la nivelul celor două instituții Este chiar nota care i s-a dat „evenimentului”, cu nuanțări diferite, în mai toate relatările de presă apărute până în prezent atât la București, cât și la Chișinău",
    "181": " Care sunt cauzele acestui eșec deloc singular – putem vorbi chiar despre o anume ritualizare a eșecurilor –, deloc imprevizibil? Evident, nu pot face acum, în spațiul acestui text, o analiză amplă și subtilă; voi încerca să schițez câteva explicații posibile, foarte personale Mai întâi, a ieșit din nou în evidență incapacitatea părții basarabene de a concepe și a organiza – riguros și sobru – un eveniment cultural Conducerea Uniunii Scriitorilor din Moldova a tratat foarte superficial obligațiile sale de gazdă și organizator al unui simpozion literar S-a mers pe tipicul vechi, festivist, bine rodat în anii din urmă: excursii turistice, dezveliri de plăci comemorative, recitaluri de poezie patriotică, serate jubiliare înecate în alcool și muzică populară, degustări la Cricova etc Un model, cum bine se observă, care imită în parte „strategia de seducție” aplicată de guvernul Sangheli observatorilor și creditorilor occidentali sosiți în Basarabia pentru a evalua nivelul de democratizare a tânărului stat „independent și suveran”",
    "182": " Dacă dl Martinez, de pildă, înalt funcționar în structurile europene, va pleca întotdeauna entuziasmat și foarte mulțumit de primirea ce i se face la Chișinău, dl Laurențiu Ulici și colegii săi scriitori nu au avut o asemenea stare de spirit Și asta pentru că ei veniseră să discute literatură, să discute aspecte ale sincronizării și integrării celor două uniuni de creație, iar nu să participe la manifestări gen „Cântarea României” cu o inconfundabilă patină basarabeană Cum bine a rezumat cele întâmplate un mucalit chișinăuan, bucureștenii au dorit o masă rotundă de dialog literar, iar noi le-am propus cu afecțiune, ceea ce știm să facem mai bine, adică o masă de chef între frați Gazdele n-au avut pregătit nici un subiect propriu-zis de „simpozion” A nu-știu-câta oară s-a mizat pe inspirația și capacitatea de a improviza a unui Saka, Vasilache, Levițchi, pe flerul și fluența unor scriitori tineri",
    "183": " Aceștia din urmă, dacă ar fi fost consultați de conducerea USM, ar fi putut contribui la întocmirea unui scenariu mai adecvat întrunirii Pe de altă parte, la acest capitol al organizării, a existat, după opinia mea, și o greșeală a conducerii USR, care nu a coordonat punctele din program cu Uniunea de la Chișinău la o etapă când se mâi puteau opera modificări Încercarea de a discuta literatură, așa cum îndemna de fapt și titulatura colocviului, a lunecat în dezbateri privind diferențele de mentalitate, gradul de implicare politică a scriitorului, formele și cantitățile de patriotism necesare acestuia pentru a se face util societății Aici au ieșit din nou în prim-plan diferențele de formație și informație dintre scriitorii de pe cele două maluri ale Prutului, arătându-ne tuturor că sincronizarea rămâne încă o frumoasă doleanță O bună parte dintre intelectualii basarabeni se mențin într-o contemplație deloc roditoare a gloriei apuse a neamului, trăind, înaintând prin viață cu fața întoarsă spre trecut",
    "184": " Ei nu reușesc să scape din prizonieratul propriilor fantasme și, din această cauză, ratează mereu prezentul, vorba lui Patapievici Este o atitudine care vorbește despre un simptom mai general de inadecvare la necesitățile zilei Să ne întrebăm, de exemplu, în aceeași ordine de idei, câți dintre copiii basarabeni, aflați la studii în România, vor accepta să se întoarcă, să pună umărul la modernizarea „țărișoarei”, unde li se va cere, pesemne, randamentul maxim, fără ca cei ce i-au trimis la „înalte școli” – de la părinți și până la factorii de răspundere publică – să se fi simțit datori să creeze acasă niște condiții în care tinerii absolvenți și doctoranzi să-și fructifice cunoștințele într-un cadru avansat, favorabil emulației creatoare? Dacă nu cumva li se va spune cu cinism să-și caute rostul prin „străinătățurile” de unde au venit, explicându-li-se că au fost victimele unei erori de „planificare socială” (și mă tem că lucrurile se îndreaptă chiar spre acest gen de atitudine)",
    "185": " Noi nu evoluăm, ci așteptăm vremuri mai bune, înghesuiți pe o insulă populată de vedenii, o insulă ce se îngustează, pierde neîntrerupt din suprafața ei Într-o bună zi s-ar putea să ajungem niște curiozități exotice, niște exponate de muzeu, pe care vizitatori flegmatici le vor examina intrigați, schimbând între ei vorbe într-un idiom necunoscut și inaccesibil nouă Cred, pe de altă parte, că această revelație a desincronizării, consemnată în zilele simpozionului, a fost utilă și pentru scriitorii români veniți pentru prima dată în Basarabia Ei au cunoscut astfel, la fața locului, atmosfera vieții literare, oamenii, orașul, s-au bucurat, s-au întristat, s-au revoltat, s-au înduioșat etc, etc, după caz Acum, colegii noștri din Țară dețin câteva certitudini în legătură cu Basarabia Nu-și vor mai face iluzii unii, și poate vor fi mai puțin indiferenți alții Rămâne de văzut Dacă n-ar fi pătruns la noi ca într-o terra icognita, ar fi fost și ei mai bine pregătiți pentru a da un conținut dorit întâlnirii, iar relațiile noastre pe ansamblu ar fi numărat mai multe fapte de cultură reușite și mai puține dezamăgiri",
    "186": " Deocamdată, la etapa actuală, integrarea pare să fie un cuvânt prea tare pentru aerul „sălciu” de la Chișinău, iar sincronizarea, cum am încercat să arăt în notele de față, se amână \niulie, 1996 \nScenarii Ordine și medalii \nO întâlnire – în cadrul Salonului Național de Carte – cu poetul, criticul și editorul englez Michael Hulse, a ilustrat încă o dată dezinteresul scriitorilor basarabeni față de adevăratele evenimente culturale – atât de puține totuși! – care au loc la Chișinău Scriitorul britanic, un profesionist autentic, animat de curiozitate și deschis dialogului, a sosit în Basarabia să discute literatură și să cunoască autori băștinași Aceștia însă au lipsit: într-o sală enormă, au venit la întâlnire vreo cinci scriitori – de obicei aceiași care onorează și alte evenimente cu participare internațională – și câteva eleve și studente, cunoscătoare de limbă engleză Astfel, s-a ratat un dialog ce părea interesant și util pentru ambele părți, iar frustrarea oaspetelui englez a fost mai mult decât evidentă",
    "187": " La fel au stat lucrurile și în cazul simpozionului „Literatura română sub semnul integrării”, la care majoritatea „condeierilor” autohtoni au excelat prin absență, ca de altfel și la recent încheiatul seminar internațional de teatru, unde aparențele au fost salvate tot de studenți Ce fac, cu ce se ocupă scriitorii? sunt îndreptățiți să se întrebe toți acei care manifestă interes pentru fenomenul cultural basarabean Frumos ar fi să putem răspunde că scriitorii își scriu cărțile – în liniște și singurătate, departe de zgomotul străzii și al întrunirilor publice Și poate că scriitorii adevărați, cei care pot respira aerul tare al libertății de expresie și n-au capotat în fața mizeriei economice, își scriu într-adevăr cărțile Cărți ce vor depune mărturie despre acest timp, și care vor conține temele esențiale ale acestei epoci „posttotalitare” pe care o traversăm, numită epoca celor trei, după numele mic al titanilor independenței și suveranității basarabene",
    "188": " Un timp pe care îl trăim fiecare în felul său, după posibilități și convingeri, liberi în a avea o opțiune sau alta, de astă dată nu numai estetică, dar și politică Există însă și un număr important de scriitori, care, în această perioadă, s-au dedat trup și suflet unei munci sezoniere bine remunerate, aceea de a compune scenarii pentru principalii protagoniști în alegerile prezidențiale din noiembrie curent Desantul „scenariștilor”, lansat pe apele tulburi și văluroase ale luptei politice, este destul de numeros și hotărât să-și vândă scump ficțiunile Probabil că și riscurile unei atari implicări sunt foarte mari „Acum va învinge candidatul care va avea un scenariu mai bun”, mi-a mărturisit un sforar al zonei „de centru stânga” – condescendent față de nepriceperea mea – pe un ton misterios și totodată hotărât, de maestru al conspirației și al diversiunii Aceeași încrâncenare cinică există probabil și la ceilalți, pentru că această forță de muncă s-a răspândit generos pe întreg spectrul politic basarabean: ei satisfac conștiincios nevoia de iluzii atât în partidele democratice, cât și în cele retrograde, neocomuniste",
    "189": " Sarcina acestor profesioniști este să pună pe tapet în fața patronilor, a regizorilor, schema unui demers electoral care să garanteze câștigarea alegerilor Și va câștiga acel care va minți mai nerușinat Pe scurt: muncă destul de grea pentru „scenariști”, a căror imagine personală este pentru moment dezavantajată, ei lucrând (pardon: creând) de cele mai multe ori în anonimat, departe de lumina reflectoarelor Consolarea le vine probabil din credința că munca pe care o fac are totuși tangențe cu ficțiunea și creația O altă echipă de scriitori, mai potolită, mai așezată profesional, pare să fie la prima vedere (și ei chiar stau la vedere) cea a „medaliștilor”, adică a scriitorilor care au primit ordine și medalii din sacul independenței și al suveranității noastre Sunt atât de mulți, încât ai impresia că fără decorații au rămas doar niște amărâți de debutanți Aproape întreaga literatură basarabeană a fost urcată pe podium",
    "190": " Dar și în această echipă există tensiune și concurență „Nu s-a făcut o împărțire corectă”, spun unii „Pentru ce merite, mă rog, a luat cutare «Ordinul RepubliciiĂ”? se întreabă altcineva, indignat că i s-a atârnat la gât doar „Meritul Civic” Disputa e pătimașă, cu scene de un burlesc antologic Tardiv, când nu se mai poate face nimic, s-au înregistrat și voci care regretă că au acceptat înserierea „aurită” Cineva a găsit o formulă mai expresivă, cu o conotație antropologică macabră, spunând că nu-și poate ierta slăbiciunea și orgoliul rușinos care 1-au făcut să consimtă să i se măsoare creierul Emoționant, să recunoaștem, aproape ca la Cioran Dar astea sunt vorbe între și pentru prieteni, răbufniri de moment, care nu mai pot schimba nimic Ceea ce va rămâne înregistrat la acest capitol este faptul că nimeni nu a avut curajul și demnitatea să spună „nu”",
    "191": " Măcar din insolență, sau pentru a face o figură mai bună la public Scenariul în care se înscriu „medaliștii”, unii dintre ei fără să bănuiască rolul ce le-a fost distribuit, este acela al aprobării, al consimțirii, al simpatiei, al lobby-ului, al disponibilității de a semna oricând un apel câtre popor, în care să se sugereze pe cine trebuie să voteze bietul și atât de derutatul basarabean De la descrierea acestor ipostaze ale inadecvării, să revenim la temele literare și la dialogul cultural, pe care scriitorul basarabean îl refuză cu obstinație Până la urmă, după ce vom trece prin actualul sos electoral și politic, tot ne vom întoarce la masa de scris, deși, presupun, într-un număr considerabil diminuat Vom putea prelucra artistic perioada de tranziție, adică epoca scenariilor, ordinelor și medaliilor, numai dacă vom ști să asimilăm materia primă a existenței noastre de azi, dacă vom ști să depistăm posibile teme literare, specifice acestor timpuri",
    "192": " Sper să o facem cu toții mai bine decât am făcut-o (mai mult n-am făcut-o) în perioada dictaturii comuniste Oare câte din evenimentele care ne asaltează sensibilitatea vor intra în literatura gândită și scrisă din perioada imediat următoare? Se va găsi oare cineva care să facă bunăoară din chiar omul de creație basarabean al acestei epoci un personaj de roman? Nu putem ști Deocamdată avem o singură certitudine: noi am trăit pe timpul celor trei – Mircea, Petru și Andrei** \nseptembrie, 1996 „Rămâne cum am stabilit” \nDupă tragi-comica – în părțile ei esențiale – campanie electorală prezidențială din Basarabia, care ne-a oferit bogate, dar deloc proustiene „zile de lectură” (liste de susținere cu un IQ discutabil), denunțuri, eseuri de stânga și eseuri de dreapta, mărturisiri, apeluri biblice, parabole, pamflete, biografii romanțate ale unor comuniști și ale unor democrați, utopii de toate culorile, kafkiene „Scrisori către tata”, oedipiene „Scrisori către mama”, simple „Scrisori către colegul de bancă” etc",
    "193": "), bietul și atât de implicatul scriitor basarabean a mai fost chemat și la Adunarea Generală a breslei sale (10 decembrie curent) Evenimentul promitea să fie unul hot, dat fiindcă spiritele se încinseseră destul, iar mizeria și degradarea instituției scriitoricești se înfățișa în toată splendoarea ei Dar, vorba românului resemnat, n-a fost să fie Strâns uniți în jurul președintelui (Mihai Cimpoi) – „erudit și talentat”, „bun român”, „blajin”, „răbdător”, „conciliant”, „popular”, „al nostru comesean” etc, dar și „total lipsit de aptitudini manageriale atât de necesare astăzi”, „de rigoare și coerență în acțiuni” – până la urmă scriitorii au votat să nu se schimbe nimic Noul Consiliu de conducere, în frunte cu președintele reales, reprezintă – în opinia acelora care au dorit și au așteptat o schimbare – cel mai conservator organism de după „revoluție” Un consiliu pentru liniștea, sărăcia, mizeria, deruta și degradarea în continuare a imaginii scriitorului basarabean",
    "194": " Nu s-au regăsit în acest consiliu scriitori de valoarea unui Saka, Beșleagă, Vasilache – nume onorabile ale literaturii noastre, spirite critice incomode Deasemenea, tinerii, care veneau cu un mesaj de schimbare – prin faptele lor literare și prestația deosebită în concertul literaturii române de astăzi – nu s-au regăsit în acest consiliu (Stupoarea de a nu fi fost ales decât unul singur mi-au mărturisit-o mai mulți confrați) Ei sunt buni doar pentru reprezentare externă, unde nu se fac și nu ne fac de râs, în rest, acasă, „în țarc”, vor gospodări genialitățile locale, anonimii nezgomotoși, oamenii practici, perseverenți, indivizii cu interese și relații Dacă aceste argumente nu ajung pentru a se face credibili și eligibili, este invocat din nou patriotismul, dragostea de popor, interesul național, grija pentru valorile autohtone, pericolul europenizării cosmopolite etc La adunare s-a vorbit și despre un pericol extern (al restaurației comuniste) care ar amenința spiritul democratic, militant și național al Uniunii Scriitorilor",
    "195": " S-au rostit discursuri vehemente, gen ’89, s-au făcut apeluri la strângerea rândurilor, deși „dușmanul” era cvasiinexistent (Boris Marian, scriitor și publicist afiliat puterii, a fost oprit să vorbească, iar înfocatul apărător al idealurilor comuniste, Constantin Munteanu, a înveselit – fără să vrea – copios audiența, înțepenită de frig într-o sală neîncălzită Falanga „restauraționistă” – în mare criză de valori autentice și credibile – nu prea are pe cine scoate în față) Dar invocarea pericolului extern a fost suficientă pentru a devia cursul dezbaterilor, pentru a anihila dialogul critic Gestionarea defectuoasă a treburilor Uniunii, înfățișată adunării de către scriitorul Nicolae Rusu, a trecut fără nici un ecou S-a auzit doar murmurul nemulțumit al asistenței, care nu voia să asculte critici la adresa conducătorilor Mai rămânea să fie anihilați tinerii scriitori care, nu-i așa?, sunt incomozi, exigenți, pretențioși, elitiști, în general distructivi Mașina de vot (atenționată de pericolul că „optzeciștii” vor să ia puterea) a funcționat perfect",
    "196": " Pensionarii, majoritatea tăcută și bucuros anonimă, refractară la schimbare, i-a tăiat cu voluptate pe tineri din lista pentru consiliu A refuzat inteligența, buna lor pregătire profesională, cinstea – calități pe care aceștia voiau să le pună în serviciul breslei Mihai Cimpoi, președintele reales, care părea excedat de propria-i popularitate, deși ar fi putut să o facă, nu a sugerat deloc că ar vrea să fie înconjurat de alți oameni decât cei pe care i-a avut până acum în preajmă Prin urmare, totul a rămas, vorba ceea, „așa cum am stabilit” Adunarea Generală a Scriitorilor a refuzat să privească realitatea în față, să se confrunte cu niște probleme ale instituției scriitoricești care nu dispar prin simpla lor eludare, ci, dimpotrivă se agravează Reacția conservatoare a „majorității luminate a neamului” se conjugă de minune cu reacția basarabenilor din această toamnă electorală Iar perceperea tinerilor ca principal pericol pentru stabilitatea Uniunii este o imensă greșeală și o dovadă în plus că ceva iremediabil putred, băltit și-a făcut loc în această instituție",
    "197": " Întâlnirea cu noi înșine – cum ar spune cineva –, curajul întâlnirii cu noi înșine se va produce poate peste câțiva ani PS La vot, un „veteran” al scrisului – incapabil la acea oră să mai descifreze lista candidaților pentru Consiliu – m-a rugat să-1 ajut „Vasilică, vezi să nu lași tineri, pentru că la bufet s-a spus că vor să ia puterea” – a articulat dânsul cu greu Atunci am înțeles că vom avea un Consiliu ales la beție, sau, dacă vreți, într-o stare psihedelică Acasă am recitit 50 de pagini din Muntele vrăjit Fascinantă această adaptare la capriciile unei maladii care te mistuie, și la rigorile implacabile ale unui sanatoriu de muribunzi, în fond un ospiciu deghizat \ndecembrie, 1996 \nUnde au dispărut traducătorii? \n\nDacă schimbările importante din societatea noastră de după 1990 au bulversat serios scriitorul basarabean, care nici acum nu-și poate regăsi un regim creator normal, după șapte ani de libertate a creației (din cei peste 300 de membri ai Uniunii Scriitorilor din Republica Moldova își onorează titulatura – adică scriu și publică – doar vreo 40-50), trebuie să consemnăm și un alt fenomen care vizează în mod nemijlocit procesul nostru literar, și anume dispariția cvasi-totală a traducătorilor de carte",
    "198": " Destul de numeroși, zgomotoși și influenți până la destrămarea URSS-ului, această categorie de creatori parcă s-a evaporat în ultimul timp Puținele voci care au semnalat fenomenul – cu timiditate, mai mult aluziv, pe un ton de resemnare vinovată – nu au avut puterea să deschidă o discuție pe această temă Fenomenul ar avea câteva explicații Mai întâi, a dispărut motivația ideologică de susținere a acestei bresle care, în timpurile când cartea românească a fost interzisă sau greu accesibilă în Basarabia, era chemată să legifereze, o dată în plus, limba – și implicit – literatura moldovenească, alta decât cea română în opinia regimului comunist Din punct de vedere politic era bine să existe și o versiune „moldovenească” la o traducere românească Statul socialist investea în traducători (a fost creat, prin decizie guvernamentală, un colegiu de traduceri), pentru că aceștia, în majoritate traducători de limba rusă, trebuiau să multiplice modele ale literaturilor popoarelor sovietice, modele recomandate și creatorilor basarabeni",
    "199": " Se traducea cu febrilitate, pe bandă rulantă, fără complexe din Șolohov, Ostrovski, Polevoi, Gorki, Mustai Karim, Kugultinov, Svinin, Nesceastnîi etc Pe lângă scriitorii eșuați, care și-au pus, în liniște și cu o modestie bine remunerată, numele în subsolul paginii de titlu al acestor volume masive, în muncă au fost angajați toți editorii, de la director până la secretară Îmi amintescă, pe când lucram la Editura „Literatura artistică”, doi dintre abonații permanenți ai secției de traduceri erau actorii Gheorghe Urschi și Gheorghe Pârlea Personaje obscure, de care nimeni nu-și mai amintește astăzi, precum Dumitru Tampei, Gheorghe Marin, Gheorghe Huruianu, Naum Bernștein șa, primiți în rândurile scriitorilor în baza unor traduceri agramate sau a unor plagiate abil camuflate (voit accidentate, pentru a nu fi descoperite) după versiuni românești, au ajuns să diriguiască întreaga producție de carte din RSS Moldovenească O dată cu eradicarea cenzurii și a ideologiei comuniste, toți acești politruci, împreună cu clientela lor numeroasă, au dispărut",
    "200": " Un alt motiv al „evaporării” traducătorilor basarabeni, a fost acela al concurenței care s-a instaurat în domeniu Deschiderea frontierei la Prut, pătrunderea cărții românești în Republica Moldova a relansat competiția dintre traducătorii basarabeni și cei din România, iar profesionalismul acestora din urmă s-a dovedit net superior Evident că editorii de la Chișinău, acei care își respectă profesia, au preferat să editeze traduceri semnate de autori din România Această reorientare către piața românească a traducerilor, axată mai mult pe literatura occidentală, foarte puțin cunoscută la noi, a venit și pe fondul unei saturații – firești până la un punct – față de traducerile din limba rusă, mai ales că basarabeanul interesat de carte, așa a vrut istoria, poate citi și în original cărți scrise în limba lui Pușkin și Fadeev Cel puțin așa a fost până acum Estomparea, replierea – sperăm temporară – a traducătorilor basarabeni, nu ne îndreptățește să ignorăm, fără a comite o injustiție flagrantă, câteva nume care își merită cu adevărat acest titlu",
    "201": " Mă gândesc, în primul rând, la Igor Crețu, Al Cosmescu, Vladimir Beșleagă, Aureliu Busuioc, Vasile Vasilache, Valentina Buzilă, Nina Ischimji, Gheorghe Chiriță, Victor Vasilache ș a, care au realizat traduceri excelente, competitive cu ale confraților lor din România, și care ar merita să fie retipărite Pe de altă parte, pentru că lucrurile nu pot rămâne așa cum arată astăzi, relansarea traducerilor în Basarabia nu trebuie să capete turnura unei inițiative pompieristice, făcute de dragul unei bifări la dosarul activității noastre culturale Marea problemă, marele handicap al traducătorilor noștri rămâne, ca și până acum, cunoașterea slabă, aproximativă a limbii române E de salutat preocuparea pentru studierea limbilor occidentale (engleza, franceza, germana, spaniola), însă nu trebuie neglijată studierea temeinică a limbii române Am întâlnit, în anii din urmă, tineri buni și foarte buni cunoscători de limbi străine, dar care vorbeau și scriau într-o limbă română defectuoasă",
    "202": " Evident că aceștia nu vor putea face niciodată o traducere literară pentru reviste și edituri Un alt gen de traducător care trebuie „crescut”, instruit este acela care să pună la punct traduceri valoroase în limbi de mare circulație Știm, portofoliul cărților de reală valoare e cam subțire în Basarabia, nu prea avem ce „exporta” în materie de literatură, dar trebuie să creștem și traducători buni din română în alte limbi, că doar nu dorim să ne izolăm de restul lumii Problema schițată mai sus – dispariția traducătorului de carte basarabean – relevă, dincolo de tragedia umană a celor care și-au pierdut munca (implicit, posibilitatea de a-și câștiga existența) și o stare de fapt care pune în chestiune potențialul creator, performanța culturală în Basarabia Știm că traducerile nu fac o literatură, n-o legitimează și nici n-o vertebrează Ele pot impulsiona și împrospăta actul creator dintr-o cultură deschisă dialogului cu lumea",
    "203": " Lipsa acestui dialog este un semn al maladiei de care suferim, un indiciu necruțător care marchează limitele noastre culturale Aici și acum \nfebruarie, 1998 \nDespre retipărirea frauduloasă și citatul dezinformator resa din Basarabia, sufocată de partizanate și servituți penibile, anemică din punct de vedere profesional, incapabilă, de cele mai multe ori, să acopere măcar la nivelul informației o realitate de un dramatism nemaiîntâlnit în această parte de lume, practică de câțiva ani, în mod fraudulos, retipărirea unor articole și citate masive din presa de la București, inaccesibilă și astăzi în stânga Prutului, după opt ani de regăsire frățească Astfel, în tipărituri submediocre și politic multicolore de la Chișinău, apar cu regularitate articole „împrumutate”, abil selectate tematic, pentru a crea o anume imagine despre ceea ce se întâmplă în România Sunt preferate întotdeauna textele care descriu o realitate dezorientată și dușmănoasă, fără nici o perspectivă Miza bine calculată a acestei acțiuni este la vedere: îndepărtarea cititorului basarabean de tematica românească, sporirea dezinteresului acestuia și amplificarea unui sentiment de scârbă pentru un mediu convulsiv și sărac, comparabil cu cel de-acasă",
    "204": " Sunt exploatate/manipulate în acest fel (o „exploatare în orb”, cum ar zice Adrian Severin, ministrul de externe demisionar de la București) chiar nume mari ale publicisticii din România, mai ales sunt prompt tirajate articolele „supărate” la adresa națiunii ale acestora În cazurile când textele întregi nu convin, sunt operate schimbări cosmetice sau publicate numai fragmente Nici o preocupare pentru respectarea drepturilor de autor, mai ales că instituțiile abilitate să facă acest lucru au un somn adânc, voinicesc Până la apariția unui eventual protest, în care să se ceară, între altele, și dreptul la o imagine corectă a autorilor români în Basarabia, acest trafic intelectual rămâne singura formă de „colaborare” a ziariștilor din cele două state românești O altă formă de manipulare a cititorului basarabean este mediatizarea orchestrată a ecourilor la o lectură prin corespondență Cu alte cuvinte, se scrie, se comentează copios pe marginea unui text apărut în presa românească, dar necunoscut, nepublicat la Chișinău",
    "205": " Se încearcă să se impună astfel o opinie despre autor și textul acestuia, fără ca cititorul să poată verifica onestitatea „comentatorilor” care manevrează cu citate scoase din context, uneori rezumând ideile articolului analizat într-o frază simplificatoare, deformantă prin însuși procedeul folosit Acest gen de lectură prin intermediari se aplică, mai ales, în cazurile când în mass-media din România sunt vizate personalitățile simbol ale țarcului basarabean, idolatrizate și situate în afara oricărei critici la Chișinău Exemplele sunt numeroase A existat în presa basarabeană o adevărată campanie de condamnare și denigrare a lui Ion Cristoiu, unul dintre cei mai vizibili și influenți publiciști de după ’89, când acesta a îndrăznit să comenteze critic comportamentul deputatei Leonida Lari Câteva publicații „patriotice” de la Chișinău au găzduit în câteva numere ale lor articole-blestem ale unor doamne revoltate de la „Liga Democrat-Creștină a Femeilor din Moldova” N-a fost reprodus nici unul din textele incriminate, pentru ca cititorii să nu-și formeze cumva o părere proprie în legătură cu conținutul lor, îngustând astfel marja de defulare a celor ce se consideră chemați să „combată” patriotic; în schimb, a fost publicată – cu titlu de compromitere imagologică – fotografia lui Cristoiu din perioada de început a Evenimentului zilei, când era mai gras, purta geacă și avea părul lung",
    "206": " În acest caz, șirul acuzațiilor n-a ocolit nici măcar aspectul fizic al „odiosului personaj bucureștean”, care arată ca „un libidinos” „Ai tu mamă, Ion Cristoiu?!” – se întrebau dezamăgiți și dezgustați apărătorii Leonidei Lari Aceeași schemă, mai puțin comentariile la fotografiile autorilor, a fost aplicată și în cazul campaniilor de denigrare duse împotriva Marianei Codruț, a lui Gheorghe Grigurcu, Dorin Spineanu, Nichita Danilov șa Ultimul în acest șir de nume este Mircea Mihăieș care este și el întrebat dacă a avut sau are mamă E o întrebare retorică, menită să desființeze persoana chestionată – desigur „o căzătură nepatriotică, un instrument în slujba masoneriei, al KGB-lui, al Fundației Soros” etc Alteori, vehemența „polemiștilor” de la Chișinău, care practică „lectura infidelă” și „citatul ritual” (o stratagemă decriptată de H-R Patapievici într-un articol în care comenta reacțiile din presa culturală la volumul său Politice), este îndreptată împotriva unor reviste, considerate consecvent ca dușmănoase basarabenilor",
    "207": " Despre România literară se spune că nu are apetit pentru opera martirilor de pe malul Bâcului, iar Dilema este o publicație cosmopolită, care îl atacă pe Eminescu, spiritul nostru tutelar Chiar și cei care n-au văzut cum arată în anii din urmă revistele respective sunt convinși că lucrurile stau chiar așa și nu fac nimic pentru a-și verifica această fixație, spre a nu-și submina legitimitatea „sfintei revolte”, în spatele căreia se ascund, de regulă, niște interese ultragiate Rândurile de mai sus sunt rodul unor observații pe care intenționam să le dezvolt cândva pe spațiul unui articol amplu Însă evenimente de dată recentă, mă refer la reacțiile stârnite în mediul cultural basarabean de interviul acordat de colegul meu, Vitalie Ciobanu, săptămânalului Adevărul literar și artistic de la București, au grăbit formularea lor în acest text Interviul cu pricina nu a fost, bineînțeles, reluat în presa de la Chișinău, dar s-a bucurat de destule comentarii acuzatoare și interpretări care distorsionează grav ideile lui",
    "208": " Forfecari de meserie au decupat fragmente convenabile pentru a-și justifica opțiunile politice de moment Susținătorii interesați (bine plătiți) ai independenței RM au pescuit sintagmele care consună cu opțiunea lor, iar naționaliștii primitivi au fost șocați să constate că despre Eminescu se poate vorbi și fără patimă partizană De aceea am găsit oportun să retipărim în paginile Contrafortului textul integral al interviului, rezervându-ne posibilitatea de a reveni, dacă va fi cazul, asupra subiectului \nmai, 1998 \nEminescu în „ediție” basarabeană \nÎn ultimul timp, unul dintre subiectele exploatate cu multă vervă de „patrioții” de la Chișinău este legat de numele lui Eminescu Condeie vigilente, vitriolant-polemice i-au desființat în articole kilometrice (uneori desfășurate în foileton) pe „cosmopoliți”, „masoni”, „europeniști”, pe „agenții plătiți”, „nepatrioții amărâți și inconștienți” etc, care l-au „atacat „pe poetul național” Ținta principală a blestemelor a fost revista bucureșteană Dilema, care a provocat disputa printr-un număr consacrat lui Eminescu; dar, cum „războiul”, pentru o mai mare credibilitate, trebuia mutat pe sol basarabean, au fost găsiți sau inventați „dușmani” ai lui Eminescu și la Chișinău",
    "209": " Revista Contrafort și grupul de scriitori care o redactează au fost de mai multe ori pomeniți în lista neagră a demolatorilor poetului Respingem în mod categoric o asemenea calomnie, punând la dispoziție, pentru cei care doresc să se informeze corect, întreaga colecție a revistei noastre Așteptăm cu mult interes desfășurarea de „probe” care să justifice acuzațiile aberante ce ni se aduc Dacă reacțiile violent-ridicole ale unor „apărători” ai poetului național erau previzibile (asta fac de ani de zile, de când au ascuns în sertare carnetele de comuniști), marea deziluzie în acest serial „pro-contra Eminescu” este, în opinia mea, dublul academician și eminescolog Mihai Cimpoi, deputat-democrat în Parlamentul Republica Moldova, președinte al Uniunii Scriitorilor În câteva articole de un uluitor protocronism publicate în revista Flux sub titlul „Atacuri contra lui Eminescu”, domnia sa îi „combate” pe cei care au publicat în Dilema („dilematori/demolatori”), între care Nicolae Manolescu și Alexandru Paleologu",
    "210": " Slujindu-se de niște citate din cartea lui Theodor Codreanu, „Dubla sacrificare a lui Eminescu”, Mihai Cimpoi scrie (fragmentul e lung dar merită reprodus): „În contestările dilematorilor se străvede grija de sorginte gramiană de a stăvili primejdia națională pe care o prezintă opera și personalitatea lui Eminescu E vizibilă, după cum observa și Theodor Codreanu, «o catastrofală cădere în partizanat politic și culturalĂ, «o degringoladă spirituală de contestare a modelului cultural naționalĂ care își are sorgintea în totala respingere a modelului ontologic eminescian Este și cauza dramei trăite de Ion Negoițescu și Nicolae Manolescu, bunăoară «Nimic nu se produce la întâmplare Faptul depășește cadrele unei experiențe personale și arată o deviere tragică a intelectualității românești, în ultimele decenii, sub impactul formidabil al presiunii ideologiilor supranaționale pe care le-a inoculat în doze mici, cu perseverență, internaționalismul comunistĂ Aberație a ultimei mode intelectuale, care o reiterează pe cea din anii 30 fixată de Mircea Eliade în eseul A nu mai fi român, antieminescianismul care se înfățișează demonic sub chipul reconsiderării, relecturării critice și despărțirii de un Eminescu denaturat de ideologiile oficiale, este, în esență, un antiromânism, stimulat, printre altele, de pornirile de «urinare pe bisericiĂ (Tudor Arghezi) și de complexele europenizării",
    "211": " Volens-nolens, acțiunile demolatoare ale dilematorilor (care nu pot fi confundate cu o relectură) au ceva din agresivitatea primitivă și sociologist-vulgară a proletcultismului, nutrindu-se, în esența lor intimă, și din internaționalismul abstract pe care-l promovează și azi comuniștii din R Moldova Dilematorii nu au ținut în mână Caietele eminesciene, considerate de Manolescu maculatoare: în acestea pulsează însăși cultura universală” „Cum poate fi spirit conservator un poet – un gazetar deschis spre ideile cele mai noi din domeniul științei și filozofiei, istoriei și culturii, cu o vocație faustică indubitabilă (recunoscută de specialiști în materie și refuzată cu încăpățânare (subl MC) de Al Paleologu) și cu o stăruire nedezmințită în zona luminos-obscură a ființei ce se revelă/ascunde în chip heideggerian?” Dacă domnul academician îl tratează de sus pe Alexandru Paleologu, un senior al culturii române contemporane, despre revista noastră domnia sa scrie nonșalant că susținem „publicații literare din România care au rezervat spațiu generos unor atacuri violente asupra lui Eminescu”",
    "212": " Sub ce formă s-a manifestat această susținere dl Cimpoi nu scrie, lăsându-ne pradă ipotezelor Am recomandat cumva teme de dezbare revistelor literare din România? Am organizat articole, am selectat colaboratori în campanii de „subminare a valorilor naționale”? Sper ca domnul academician să găsească timp, în drumul său de la Parlament spre Uniunea Scriitorilor, să treacă pe la redacție și să ne spună cu ce ne știe vinovați Până atunci, dragi cititori, vă propun să vorbim tot despre Eminescu, dar în „ediție” basarabeană, adică despre felul cum înțeleg unii dintre „patrioții” noștri să se folosească de numele poetului, care, evident, nu-i poate respinge sau judeca Am impresia că în Basarabia funcționează, de la perestroikă încoace, o adevărată cooperativă Eminescu, sub umbrela căreia s-au aciuat și se hrănesc fraudulos numeroși indivizi Toți nechemații și analfabeții, adică tocmai fauna pe care Eminescu a disprețuit-o profund, se înghesuie să iasă în prim-plan și să-i rostească numele",
    "213": " Să exemplificăm Un cabotin s-a abonat drept recitator din Eminescu pentru orice ocazie: urlă spasmodic la manifestări culturale în școli și prin parcuri, iar gloata amnezică îl strigă duios pe numele de cod trecut pe statele de plată ale poliției politice – KGB-ul de ieri și de azi Altul, coborât din fotoliul propagandei de partid, publică o carte de versuri intitulată – chiar așa! – „Steaua Eminescu”, poate cea mai proastă carte scrisă vreodată în limba română Nimeni din criticii și eminescologii noștri nu s-au simțit ofensați, n-au consemnat măcar blasfemia, iar „creatorul”, devenit deodată un adorator impenitent al lui Eminescu, promite să scrie și un al doilea volum Nu mai pomenesc aici de marea armată de versificatori, plodiți parcă pe bandă rulantă, care se simt obligați să consacre „câteva versuri” lui Eminescu Parcă îi văd cu ochii umezi, înroșiți de băutură, rostind câte un poem-dedicație lui „bădița Mihai”, că îți vine să intri în pământ de rușine",
    "214": " Într-o imagine concentrată și rezumativă i-am putea numi pe aceștia poeți-lipitori, pentru că parazitează pe corpul imaginar al autorului „Odei în metru antic” Mitul Eminescu în Basarabia este abil speculat și de politicieni Primari bine împliniți, încât plesnesc costumele pe ei de grăsime, recită gâtuiți de emoție „Cum nu vii tu, Țepeș, Doamne, ca punând mâna pe ei” și uită să ne spună când vor astupa gropile din oraș și vor da drumul la apă caldă în blocuri, pentru a despăduchea copiii Eminescu este iubit – evident dezinteresat – și de oamenii de afaceri din Basarabia Un ins, care vorbea româna într-un chip oribil, ca bunică-mea Safta engleza, s-a oploșit câțiva ani pe lângă Uniunea Scriitorilor, fiind considerat un fel de Mecena al creatorilor basarabeni Tipul organiza chiolhanuri și cerea scriitorilor să-i cânte – și aceștia chiar cântau! – romanțe pe versuri de Eminescu (am asistat îngrozit la o asemenea reprezentație)",
    "215": " „Sponsorul” Uniunii Scriitorilor, mare iubitor de artă, a ctitorit și o statuie a lui Mihai Eminescu (un rebut, o lucrare execrabilă a lui Gh Adoc, adusă – bănuiesc – pe bani grei din România), dar n-a mai apucat s-o instaleze într-un loc potrivit în urbea de pe Bâc Într-o bună zi „Mecena” a dispărut Acum este căutat și de Interpol, pentru că a escrocat mii de oameni Statuia poetului național, după ce a fost purtată prin oraș ca o fantomă, refuzându-i-se un loc de amplasament pe motiv că strică peisajul urban, străjuiește în prezent intrarea de la Uniunea Scriitorilor Această statuie, ctitorită de un hoț ascuns sub umbrela Uniunii Scriitorilor, este exact imaginea dragostei și prețuirii noastre pentru Eminescu Restul e demagogie curată, domnilor „patrioți”, „mari și înflăcărați apărători ai lui Eminescu” Am de mai mult timp convingerea că despre Eminescu, mai ales aici, în Basarabia, nu trebuie să vorbească și să scrie chiar oricine",
    "216": " Și asta pentru a nu-l macula și coborî la niveluri de înțelegere primitive și respingătoare Este cel mai mare deserviciu pe care i-l putem face lui Eminescu Andrei Pleșu a publicat acum câțiva ani în revista Dilema o excelentă tabletă, reluată și în cartea sa Chipuri și măști ale tranziției, intitulată „Eminescu și recitatorii” În finalul acestui articol, îmi permit să reproduc un citat din acest text – în compensație la cel oferit mai sus din gândirea „revoltată” și transparent conjuncturală a dlui academician Mihai Cimpoi: „Ceea ce au în comun toate speciile de recitatori invocate este, în ciuda aparențelor, indiferența față de Eminescu Pentru ei, ca și pentru mulți dintre noi, el nu este decât un pretext gras al exhibării de sine De aceea, felul în care îl sărbătorim pe Eminescu nu diferă deloc de felul în care îl recităm: gălăgios și retoric, după modelul unei chermeze promiscue, în al cărei abur fiecare își dă în petec",
    "217": " Toți îl sărbătorim ca pe un precursor al micilor noastre obsesii și al firavelor noastre ideologii Îl sărbătorim apăsat în ianuarie, ca să-l batjocorim prin tot ceea ce facem zi de zi, în lunile celelalte Îl sărbătorim într-un soi de falsă umanitate, ca și când toți îl iubim la fel și pentru aceleași motive Îl sărbătoresc mai ales cei pe care el i-a detestat: răii și famenii, panglicarii în ale țării, cei cu evlavie de vulpe, fonfii și flecarii Îl sărbătorim toți, cu un zel idolatru, ne oblojim mizeriile lângă templul lui și îi stricăm liniștea cu festivitățile noastre dulcege Nu ne mai este rușine de Eminescu! Iar nerușinarea aceasta nu se va vindeca decât după ce vom avea cuviința unui 15 ianuarie tăcut, rece, purificator” Iată două citate care ilustrează perfect două mentalități, două perspective de abordare a lui Eminescu astăzi Una e hagiografică, festivist-protocronistă, în perfect concubinaj uneori cu impostura și mizeria umană, cum am exemplificat mai sus; alta e realistă și onestă, critică și autocritică, invocând sentimentul măsurii și al rușinii, și recomandând penitența",
    "218": " E inutil să mai precizez că o prefer pe a doua cu întreaga ființă \naugust, 1998 \nO filozofie de viață \nInvitarea unui scriitor basarabean pentru o discuție situată sub genericul „Ce limbă vorbim?” mi se pare aproape fatală, având în vedere faptul că între Nistru și Prut din această interogație s-a făcut politică de stat În orice caz, dilema respectivă încă mai continuă să-i împartă pe basarabeni în două categorii: prima, în descreștere, a adepților „limbii moldovenești” și a doua, în continuă ofensivă, de oameni care se declară vorbitori de română și români etnici Dramatismul acestei situații derivă din articolul 13 din Constituție (pe drept cuvânt un număr cu ghinion, marele ghinion postbelic al Basarabiei!), care stipulează un fals de sorginte comunisto-sovietică Or, a te declara „român” în Basarabia este totuna cu a-ți recunoaște opțiunea unionistă La noi noțiunea de „român” are conotații politice, care lipsesc în România",
    "219": " Ele transformă așadar un simplu etnonim într-un subiect de dezbateri extralingvistice, un semn științific într-un prilej de delimitări pasionale În plus, în Basarabia mai există și o altă linie de separare printre vorbitorii de română/”moldovenească” Una mai mult decât politică – antropologică, aș zice Numeroși concetățeni de-ai mei nu știu să se exprime elementar, să-și formuleze gândurile cu glas tare, vorbesc monosilabic sau dau la iveală un slang ciudat, ea niște naufragiați recuperați după o jumătate de secol de izolare pe o insulă în Pacific Acești oameni nu sunt neapărat niște lumpeni sociali; adesea ei ocupă importante funcții în stat, sunt deputați, miniștri, șefi de partide Întâmplător, cei mai „taciturni” dintre ei au frunți teșite, pomeții obrajilor proeminenți, o lucire sticloasă în priviri O audiență la aceste primate, înalt îndrituite, unei persoane cultivate i se va părea un coșmar, o excursie în „Jurasic-Park”",
    "220": " Totuși, cred că aria subiectului propus de Dilema nu poate fi redusă la atât Pentru că suntem îndreptățiți să ne întrebăm dacă, de bună seamă, chiar noi, cei care nu avem nici o îndoială asupra apartenenței noastre etnice și a valorilor împărtășite, de o parte sau alta a Prutului, vorbim o limbă pe înțelesul tuturor Realitatea ne arată că nu tocmai Unele cuvinte din acest punct de vedere au devenit cu totul irelevante Să luăm, de pildă, doi termeni la modă ai limbajului public din ultimii zece ani: noțiunile „democrație” și „economie de piață” Nu este deloc sigur că diverse părți ale populației înțeleg același lucru, rostindu-le Și asta vine nu dintr-o apropriere a lor, dintr-o luare în posesie a acestora, ci dintr-un uzaj exagerat, umflat până la alterarea, până la disoluția mesajului pe care îl conțin Pentru „democrație” se pronunță, de pildă, și președintele Lucinschi la Chișinău, la fel Iliescu și Vadim Tudor în România",
    "221": " Dar știm că dânșii se gândesc nu la democrația de tip anglo-american, rodată vreme de secole, ci la una „nomenclaturistă”, văzută ca o formă de supraviețuire și chiar de prosperare a acestor profitori ai fostului regim, în spiritul noilor cerințe ale zilei „Economia de piață” este spațiul în care o națiune devine eficientă și prosperă material, dar și un loc al arbitrarului care îngăduie, cel puțin în zona noastră, postcomunistă, cele mai mari jafuri, deturnări de fonduri, devalizări de bănci etc – fenomene, sar zice, imposibile sub regimul partidului unic Iată ce diferențe se pot ascunde în spatele aceluiași cuvânt, aceleiași noțiuni Și poate că cel mai mare război, la ora actuală, pe care trebuie să-l purtăm noi, cei care dorim binele comunității, este cel al reînvestirii unor cuvinte cu sensul lor autentic, originar Operațiunea nu poate fi însă realizată fără o investiție de moralitate, adică fără asocierea corectă a unei noțiuni cu persoana sau instituția capabilă să o reabiliteze, scoțând-o din scoria degradării verbale",
    "222": " Altfel spus: „omul potrivit la locul potrivit” Și cu numele potrivit, se poate adăuga Cacofonia tranziției va înceta numai după ce vorbele care o inundă și îi dau corp vor desemna realități adevărate Neviciate și verificabile Conform unor criterii cu valoare de întrebuințare și pe la casele mari ale „democrației” și „economiei de piață” Camuflajul, dezinformarea, impostura, manipularea, supralicitarea parodicului și căderea în deriziune sunt bolile cu care limba română are de luptat pentru a-și regăsi o stare de sănătate, care se susține prin faptul că elementele sale de bază – cuvintele ce o compun – au o acoperire corectă în realitate Este un act de re-creere și purificare, pe care România l-a ratat respingând pe plan politic, aplicarea „Punctului 8 al Proclamației de la Timișoara”, iar Basarabia atunci când a acordat noțiunilor suveranitate și independență înțelesul de delimitare față de România, nu față de Rusia",
    "223": " Ca urmare, provincia mea a revenit în îmbrățișarea de fier a „fratelui mai mare” de la Răsărit Sau să luăm un alt exemplu Deși toată lumea vorbește de „interesul național”, în mod evident, fiecare îl definește în mod diferit Or, tocmai aceasta este problema fundamentală a României în toamna anului 2000 Dacă vom defini drept „națională” orientarea spre Occident, Europa și Statele Unite, cu apanajul său de reforme, instituții și de acțiuni practice pe care le implică, nu vom mai putea împăca această direcție cu mentalitatea de asistați pe care o are majoritatea populației, cu teribila ei pulsiune de stânga, care în nici un caz nu derivă din tradiția social-democrației occidentale, ci din obișnuința deresponsabilizării, din ispita de a te lăsa în voia servituților comuniste, care îți asigurau o viață „călduță”, lipsită de libertate, dar totuși comodă Europa nu este doar o denumire geografică, ci un set de valori pe care dacă nu le adopți, îți pierzi credibilitatea",
    "224": " Și atunci chiar nu mai e nimic de făcut Pentru a evita acest destin penibil, nu ajunge doar să vorbești tot timpul despre „valorile Europei” – cum se face la noi – ci să le transformi în texte de legi și în norme cotidiene Abia atunci vom putea spune că vorbim cu Occidentul, spre care ne îndreptăm, aceeași limbă, și că semnalele pe care i le trimitem sunt înțelese corect Dublul standard, dublul limbaj, dihotomia dintre vorbă și faptă fac ravagii în lumea românească Alienarea e prea veche pentru a spera că vom putea scăpa de ea în 10-20 de ani De la fanarioți încoace, și potentați de simulacrele comunismului, românii s-au perfecționat în arta minciunii, eschivei, disimulării, care la noi poartă nobilul nume de „adaptare” Aceasta a fost eroarea noastră cea mai mare: în loc să luptăm să schimbăm niște realități, noi am dorit să ne adaptăm lor",
    "225": " Să „îmblânzim” obstacolul, după expresia atât de plăcută lui Noica, nu să-l învingem, nu să-l depășim Limba română, din păcate, a urmat meandrele acestui fel de a fi păgubos al vorbitorilor săi naturali Iată cum ajungi la concluzia că, pentru a reuși să restituim cuvintelor sensurile adevărate, trebuie să ne schimbăm comportamentul, filozofia de viață Ceea ce se poate realiza doar pe parcursul câtorva generații Efortul urmașilor noștri însă nu va mai avea obiect, dacă azi, când în sfârșit condițiile ne permit, nu vom face un prim pas în această direcție, printr-o igienizare personală a actului de a vorbi și a actului de a trăi Nu am urmărit cu textul de față un scop moralizator Dar am impresia că, dacă nu dorim să limpezim cât de cât dilema acestui număr, pentru a obține după aceea o altă viziune asupra lucrurilor, adică una mai profitabilă mișcării noastre înainte, discuția riscă să rămână o șuetă de salon, nicidecum o „încercare de căutare împreună a adevărului”",
    "226": " \niunie, 2000 \nConflictul biografiilor \n\nConflictul dintre generațiile literare în Basarabia, despre care s-a scris și în presa de la București, uneori în mod exagerat și deformat, cu parti-pris-uri transparente, în dependență de preferințele celor care asigurau transferul de informații peste fragilele poduri de flori de la Prut, este în esența sa un conflict al biografiilor, al mentalităților și al modelelor de formare intelectuală, cu tot ce implică disputa în aceste sensibile și ușor inflamabile teritorii ale orgoliului Voi încerca să le examinez, cu mențiunea obligatorie de început că exercițiul polemicii și al confruntărilor de idei mai trebuie încă descoperit și învățat în Moldova de Est, unde „dezbaterile” între intelectuali au, de regulă, aspectul dizgrațios al unor reglări de conturi Tinerii scriitori basarabeni, „copii ai perestroicii” cum i-au numit cu exactitate chiar oponenții lor – „bătrânii” – le reproșează acestora din urmă o biografie plină de compromisuri, considerându-i ostași ideologici ai literaturii sovietice moldovenești, care au edificat, pe măsura talentului fiecăruia – împotriva programului național afișat la începutul deceniului nouă – rușinosul edificiu (mai degrabă e o șandrama) numit Republica Moldova de astăzi",
    "227": " Deși extrem de dur și generalizant, lăsând pe dinafară puținele și timidele momente de existență verticală înregistrate în interiorul acestor generații de creatori, reproșul este adevărat Scriitorii basarabeni n-au dat până la „dezghețul” politic inițiat de Gorbaciov nici un disident, nici un opozant al regimului comunist, care a radiat metodic conștiința românească în stânga Prutului Dar ar fi nedrept să nu amintesc o anumită rezistență populară în primii ani ai noului regim și chiar unele acte de împotrivire a intelectualilor, suprimate cu multă cruzime Însă, în general, a proliferat elementul diversionist, „scriitorul incomod” cu voie de la poliția politică, personaj care „submina” cu program, scriind pagini extrem de „curajoase” despre niște bătrâni care beau vin la umbra nucului, numără cornuții din blana blândelor și înțeleptelor mioare și se încălzesc la un foc cu tizic Cazul lui Ion Druță, care și-a developat adevărata identitate după dezmembrarea Uniunii Sovietice, este emblematic în acest sens",
    "228": " Nimeni n-a pus în chestiune regimul Dimpotrivă, intelectualii noștri au preamărit cu întreg talentul, contra unor onorarii grase, epoca înfloritoare în care aveam norocul să trăim, chivernisindu-se pe deasupra cu Premii de Stat republicane și unionale, titluri onorifice, ordine și medalii, delegații în străinătate, apartamente peste rând pentru toți membrii familiei etc Se punea mai ales accentul pe educarea tinerei generații în spiritul comunist Iată mostre din ceea ce eram obligați să învățăm pe de rost și eventual să mai și cântăm: Nici o țară nu-i pe lume,/ Nici un cânt nu-i pe pământ/ Ca a noastră Uniune,/ Ca al nostru drag pământ Sau: Știu culorile mai toate,/ Dar le pot și încurca/ Floarea asta – poate-i albă,/ Poate verde este ea// Ce culoare are steagul?/ Dintr-odată pot ghici!/ Fiindcă știu că steagul nostru/ Numai roșu poate fi! Sau: Ruginește iarba,/ Frunzele cobor/ Numele lui Lenin/ E nemuritor",
    "229": "// Iese grâul verde/ Colo în câmpii,/ Numele lui Lenin/ Este veșnic viu// Arde viu steluța/ De la pieptul meu;/ Numele lui Lenin/ Va trăi mereu „Versurile” reproduse mai sus aparțin unui corifeu al leninianei vesele, azi poet martir și tribun anticomunist în Basarabia și, în același timp, membru-simpatizant al partidului lui Ilie Verdeț, o lacrimă (cum îi place să se numească) ambulantă pe ruta Chișinău-București „Creații” de acest fel s-au produs cu o nesimțire voinicească Multiplicată în tiraje enorme, revizuită (poleită stilistic și ideologic), reeditată aproape anual cu prilejul sărbătorilor marcate cu roșu în calendar, această „literatură artistică formativă și modelatoare” a acoperit ca o groasă plasmă toxică întreaga Basarabie, în timp ce deasupra juca tontoroiul, jubilând, scriitorul sovietic moldovean – „Baciul mieilor chirilici”, cum metaforic și-a intitulat una din cărțile sale un alt autor de manifeste lirice, ajuns prin ’92-’94 un simbol al românismului decorativ din Republica Moldova",
    "230": " Dar munca acestor „ingineri ai sufletului” nu s-a oprit aici Mormanul de maculatură sovietică moldovenească numără și destule opuri în care este înfierat „jandarmul ocupant român”, „jugul burghezo-moșieresc român” etc Spălarea creierilor trebuia desăvârșită Sentimentul românofobiei de astăzi al basarabenilor (ce-i drept, într-o continuă diminuare în anii din urmă), ura inconștientă față de propria origine și identitate este o consecință directă și a cărților scrise de scriitorii sovietici moldoveni Acestea sunt lucrurile pe care o parte din tinerii scriitori le impută – în plan biografic – generației mai în vârstă, o categorie de literați fără regrete pentru trecutul lor laș și servil, care se încăpățânează să stea și astăzi (ajutați de o anume conjunctură politică) în capul mesei, pe lângă șeful statului și ștabii din partide, îmbrățișând o retorică deșănțată și păguboasă, care cufundă tot mai mult Basarabia în întuneric și sărăcie Nimeni din scriitorii colaboraționiști nu și-a făcut mea culpa, nu și-a asumat un drum al Damascului, retrăgându-se pentru a-și scrie eventual memoriile în liniște, scrutându-și necruțător propria biografie, motiv pentru care ratează șansa de a publica măcar o singură carte adevărată",
    "231": " Cu reflexe ancilare bine rodate, muncind sezonier la președinție și guvern, redactând constituții pentru statul tricefal Republica Moldova, înghesuind încă, prin prezența lor masivă în manualele editate la Chișinău, valorile autentice ale literaturii române, această generație de scriitori se isterizează când mai tinerii lor colegi le reproșează jenante accidente biografice Reacția lor este una tipic comunistă: mă ataci pe mine, înseamnă că atentezi la tradiție, subminezi simbolurile sacrosancte ale culturii române, pe care „bătrânii” patrioți pretind că le reprezintă Mai mult, cei care îndrăznesc să-i pună în chestiune, sunt imediat taxați drept agenți străini, KGB-iști, elemente manipulate de forțe obscure, interesate de compromiterea valorilor naționale Aici se deschide tot infernul și este etalată fără jenă mentalitatea generației mai vârstnice Tinerii sunt declarați nepatrioți pentru că scriu o poezie fără suflet și fără rimă Postmodernismul și optzecismul sunt termeni folosiți, în limbajul corifeilor vexați, cu un aer de batjocură, denunțați ca niște viruși extrem de periculoși de care trebuie ferit cititorul basarabean",
    "232": " Tentativa de sincronizare a scriitorilor tineri cu confrații de generație din România este considerată o confrerie a mediocrităților, un complot al demolatorilor-dilematori, pentru că această solidarizare transfrontalieră reprezintă un pericol pentru ei, foștii scriitori „sovietici moldoveni”, împotmoliți cum sunt într-o promiscuitate morală și într-o retardare estetică greu de surmontat Un exemplu concludent al acestui tip de reacție este polemica în jurul lui Eminescu O simplă trimitere făcută de revista Contrafort la dezbaterea inițiată de revista Dilema, însoțită de formularea propriului punct de vedere, a fost taxată drept înregimentare în campania de denigrare a poetului național Și astăzi scriitorii de la revista Contrafort sunt acuzați de preluare mimetică, necritică a ultimelor mode de la București, ignorând neprețuitul specific basarabean Ce aș putea răspunde acestor reproșuri? Voi spune mai întâi că nu încercăm să escamotăm problema specificului regional, care este una reală, indiferent de atitudinea pe care o ai față de ea",
    "233": " Dar nu mai acceptăm să o privim ca pe o expresie resentimentară a unor stări de spirit și, în definitiv, a ghinionului istoric pe care îl întruchipează Basarabia Nimic mai simplu decât să luneci pe panta unor frustrări, transformându-ți sentimentul de marginalizare într-o redută a orgoliului plăvan – o atare ispită îl pândește pe orice scriitor din stânga Prutului, mai tânăr sau mai vârstnic E calea minimei rezistențe în fața greului numit azi printr-o sintagmă ușor uzată integrarea culturală românească; o fundătură ce nu duce nicăieri Împotriva a ceea ce cred oponenții noștri, suntem tentați mai curând să examinăm problema „specificului” nu ca pe un handicap, ci ca pe o motivație, ca pe o invitație la scris și o șansă a originalității așezate pe același plan cu alte experiențe culturale ce se revendică de la un „filon” comun de primă instanță Cu alte cuvinte, în problema specificului pledoaria noastră se înscrie în conceptul mai nou de „pluralism cultural românesc” – care ar evoca la limită „multiculturalismul” în accepțiune europeană, aș zice, dar văd deja cum mi se agață de piept o altă tinichea infamantă: de separatist față de patria-mumă, România",
    "234": " Iată un cerc vicios: să fii considerat în același timp și „separatist”, și imitator docil al Bucureștiului, mai bine zis al anumitor cercuri de la București, desigur, „masonice”, „evreiești”, „pro-maghiare”, pe scurt antipatriotice Dar, lăsând gluma la o parte (care nu este decât o semiglumă), eu cred că în zona acestui pluralism cultural românesc, care include și variatele interpretări ale postmodernismului, este de așteptat o înnoire notabilă a literaturii române în următorul deceniu Revenind la acuzațiile ce ni se aduc frecvent de câtre tabăra conservatoare, ar trebui spus că tocmai diferențele dintre generațiile de creatori din stânga Prutului ridică problema modelelor formative, pe care am amintit-o la începutul acestor rânduri În timp ce confrații noștri mai vârstnici, cei mai înțepeniți în dogme, s-au alimentat masiv din autori ruși (nu neapărat de cea mai bună speță) și sovietici, tinerii aflați la răscrucea vârstei de 30-40 de ani au avut privilegiul – nu mă sfiesc s-o declar – de a se afla într-un contact strâns cu literatura română și universală contemporană",
    "235": " Ei și-au ascuțit spiritul critic în egală măsură ascultând emisiunile culturale ale Europei Libere, în timp ce mulți dintre „naționaliștii” noștri de azi au atacat acest post de radio, în ziare patriotice, gen Literatura și arta, la adăpostul pseudonimelor, consultând înregistrările furnizate de KGB Și ar mai fi de precizat un lucru de principiu Generația, vârsta creatorului, noțiuni de care se cam abuzează în polemicele literare – am plătit și eu în acest text un tribut poate prea mare acestei abordări, asumate nu din superficialitate (cum îndrăznesc să cred), ci în numele unei mai bune funcționalități a discursului – nu țin de axiologie, ci de biologie Nu-mi place să generalizez, este și o eroare de altfel În Basarabia există, din fericire, scriitori mai în vârstă deschiși către nou, cu care avem un excelent dialog în paginile Contrafortului și în viața de toate zilele, oameni care au izbutit să acumuleze, în condiții vitrege, o cultură apreciabilă",
    "236": " Această resursă îi transformă în veritabile „ciori albe” în mijlocul contingentului lor Și dimpotrivă: avem destui tineri ce etalează un spirit bătrânicios, complăcându-se în formule estetice desuete și predispuși, unii dintre ei, compromisului politic degradant, tineri care ne ocolesc din complex, deși nu am exclus pe nimeni – până la proba contrarie, a textelor – din orizontul nostru de așteptare E un timp al selecției, al decantărilor În opinia mea, azi, mai mult ca oricând, după scurgerea unui deceniu în care decepțiile au depășit numărul bilelor albe, avem nevoie de o solidarizare a creatorilor basarabeni în jurul valorilor politice și culturale europene; faptul reprezintă singura șansă de relansare a Basarabiei, de data aceasta pe coordonatele lumii moderne, dar și o posibilitate de supraviețuire colectivă, pentru că destinul individual ar trebui să știe să și-l administreze fiecare De aceea, consider foarte oportună, chiar de o stringentă actualitate, dezbaterea pe marginea modelelor pe care dorim să le urmăm, de o parte și alta a Prutului, dezbatere în care diferențele să nu separe, ci să constituie un factor de interes reciproc, capabil să asigure un liant durabil unității intelectuale, pentru că s-ar baza nu pe uniformizare – fenomen care repugnă atât de mult spiritelor autentice – ci pe încurajarea personalității inconfundabile a scriitorului",
    "237": " În finalul acestui text, aș da poate o veste bună spunând că întrevăd o soluție de depășire a asperităților care alimentează conflictul generaționist în Basarabia Ce-i drept, nu este o soluție facilă Mă gândesc la limpezirea și asumarea curajoasă a propriilor noastre biografii, așa cum au fost și sunt ele, care să redeschidă memoria înfundată a românilor „dintre ape” Cu alte cuvinte, la publicarea unor cărți-testimoniu, unor jurnale-document Or, eludarea memoriei în Basarabia este aproape o politică de stat Cred că, înainte de a se „împăca” cu tinerii, ceea ce înseamnă un drum lung, pentru că nu este vorba de simple divergențe de opinii, ci de opțiuni fundamentale care ne despart, scriitorii mai vârstnici au a se concilia cu ei înșiși, recăpătându-și multrâvnitul echilibru interior De bună seamă, cum ar mai putea ei nutri aceeași aversiune și atitudine de intoleranță extremă, după ce își vor fi rebobinat, cu onestitate, filmul traseelor lor individuale, până la vârsta aspirațiilor și elanurilor nonconformiste ale acelora cu care se războiesc? Dar nu este numai asta",
    "238": " Tinerii de azi s-au format în condiții de libertate Mai mult: existăm cu toții în condiții de libertate, încât a refuza dialogul cu ei înseamnă a-ți decapita pentru a doua oară șansa care, la vârsta lor, ți-a fost refuzată ție \naugust, 1999 \nGenerația ’80 în Basarabia – schiță de portret \nTinerii scriitori din Basarabia, optzeciștii – replică terminologică a multmediatizatei și valoroasei generații ’80 din România – sunt, fără a supradimensiona segmentul politic al problemei, copiii literari ai perestroicii pe meleagurile noastre Debutul în presă și, in cazurile fericite, debutul în volum a multora dintre ei s-a produs/a fost posibil în anii de deschidere spre democratizare a colosului sovietic, perioadă ce cuprinde, aproximativ, anii ’84-’89 Intrarea în viața literară a tinerilor autori s-a făcut eșalonat, discret – în sensul unei nezgomotoase receptări și mediatizări a mesajului lor artistic, chiar dacă n-au lipsit cărțile bune, de o noutate absolută în plan ideatic și stilistic –, fără să sugereze sau să permită constatarea că e vorba de o nouă generație de creatori, o generație reformatoare și nonconformistă",
    "239": " Nu am complexul inamicului, dar cred că această disipare i-a fost benefică, dintr-un anume punct de vedere, tinerei generații Perestroika demarase la centru, însă în provinciile imperiului ideologia comunistă totalitară și antinațională, prin slujitorii ei cei mai zeloși, a rămas de neclintit încă mulți ani, și o eventuală sesizare a lor în acest sens ar fi declanșat reacții imprevizibile Desigur, departe de mine intenția de a elogia sau de a atribui merite deosebite, să zicem o complicitate clarvăzătoare, secțiilor de proză și poezie de la Uniunea Scriitorilor, unde manuscrisele tinerilor trebuiau „vizate” și suportau lecturi multiple, uneori durând și câțiva ani, din partea „specialiștilor”, ori să aprob stagierea obligatorie a tinerilor în anticamera editurii Dar, această temporizare, această bucurie a debutului literar îngăduită tinerilor scriitori doar în singurătate, a făcut imposibilă, cred acum, obstrucționarea sau chiar oprirea evoluției lor de către brontozaurii ideologici locali „Echipa”, spiritul de echipă nu a fost sesizat și datorită faptului că, pur și simplu, această „echipă” nu a existat atunci: era o pură virtualitate, nici măcar o promisiune, ci o simplă ipoteză, formulată de foarte puțini la acea dată",
    "240": " Ultima generație de scriitori din Basarabia nu s-a format în spațiile dominate de un spirit colegial de emulație ale unor cenacluri literare ca „Junimea”, „Cenaclul de luni”, „Universitas” și nici nu a trecut școala organizării și redactării unor reviste ca Echinox, Opinia studențească, Dialog, Convorbiri literare, Orizont, precum colegii lor din România Tinerii de la noi n-au avut nici șansa unor inductori de opinie de înălțimea culturală a lui Nicolae Manolescu, Ovid S Crohmălniceanu, Mircea Martin, Mircea Zaciu, Ion Pop, Marian Papahagi, Al Călinescu șa Cadrul lor de formare și dezvoltare, într-o singurătate înfricoșătoare și, poate, prematură, a fost biblioteca Biblioteca Națională (fostă Krupskaia), care avea o secție de literatură română, unde se intra pe baza unui permis special, si biblioteca personală, adunată cu mari riscuri (securitatea vigurosului stat socialist contabiliza totul) de prin librăriile „Drujba”, cu carte românească, din Moscova, Sankt-Petersburg, Kiev, Odesa, din orașe din Siberia etc",
    "241": " La Chișinău, cum bine se știe, se putea ușor procura doar carte editată în Vietnam, Bulgaria, Coreea de Nord – culturi și limbi de circulație universală și accesibile, în opinia ideologilor vremii, bietului student basarabean Și în cazul acesta a funcționat metafora fructului oprit Cu un plus la capitolul conștiință națională (sosise și vremea „naționalismelor” anticomuniste în Europa de Est), tinerii scriitori basarabeni, chiar dacă unii din ei își „împliniseră” studiile literare la Moscova, și în ciuda precauțiilor Securității – ca dovadă că această instituție, urmărind, șicanând scriitorii, își irosise timpul în van, provocând o reacție inversă – au intrat în viața literară având o formație sută la sută românească Conștientizarea faptului că alcătuiesc o echipă, că pot constitui o generație a venit mai târziu, în anii ’89-’92, când a reușit să debuteze editorial și ultimul val optzecist Critica literară basarabeană – Mihai Cimpoi, Eugen Lungu, Andrei Țurcanu – tot ei manifestându-se și ca prefațatori –, a început să le comenteze cărțile, găsind afinități formative și de opțiune estetică la mulți dintre ei",
    "242": " S-a văzut atunci că acești tineri singuratici, bibliomani, individualități creatoare fiecare în felul ei, fără un program comun sau manifest literar declarat, au și multe lucruri care-i apropie: aceleași lecturi, aceleași modele literare, aceleași frustrări – un complex mai special pentru limba română, pe care au însușit-o perfect, contrar obișnuințelor locului –, în fine, o tendință comună de sincronizare cu literatura din Romania (din „Țară” – după o formula consacrată) După decembrie ’89, grație unui interes sporit pentru literatura basarabeană în general, devenită deodată foarte apropiată și accesibilă, tinerii autori basarabeni se bucură de o audiență largă, am spune preferențială, în mediile scriitoricești din România Fără condescendență și amendamente de circumstanță, cu seriozitate și apetit cognitiv alimentat de o curiozitate mereu răsplătită, despre cărțile lor scriu, între primii, poeții Mariana Codruț, Petre Stoica, Traian T Coșovei, Alexandru Mușina, Aurel Pantea, apoi angajându-se și critici de notorietate precum Alex",
    "243": " Ștefănescu, Laurențiu Ulici, Gheorghe Grigurcu, Florin Manolescu, Ion Bogdan Lefter, Ioana Pârvulescu, Al Cistelecan șa Astfel, buletinul de identitate al optzeciștilor basarabeni este semnat și de critica literară românească – autoritate incontestabilă în domeniu –, fapt care le conferă deodată o aură de învingători în polemica, ce nu a întârziat să apară, cu generațiile mai în vârstă Disputa s-a iscat pe fundalul unei respingeri de către „bătrâni” a formulei poetice „fără suflet și fără rime” promovată de tineri La aceasta adăugându-se mai apoi refuzul tinerilor – din pudoare și grație unei conștiințe artistice mai evoluate, a unei alte înțelegeri a esenței și rosturilor poeziei adevărate – de a se ralia (cu mici excepții) valului de poezie patriotică, uneori mediocră, care a dominat viața literară și politică a Basarabiei în anii din urmă, ecoul ei auzindu-se, anacronic și atemporal, chiar și acum În polemica iscată au fost aduse nu rareori, de către partea „ofuscată” – liderii de opinie din agora basarabeană – argumente impure (neloiale)",
    "244": " De exemplu, tinerii au fost acuzați că s-au închis în biblioteci și n-au luat parte la „revoluția” declanșată de poeții-tribuni – ceea ce a constituit din capul locului un neadevăr, deoarece demonstrațiile care au zguduit Chișinăul în anii ’87-’89 au fost inspirate chiar de tineri Ei au strigat primii „limbă, alfabet, unire”, și tot ei au spart cordoanele de miliție din fața CC-ului Acolo, în stradă, nu pe e-stradă, ulterior, s-au aflat „textualiștii” De fapt, adevăratul motiv al acestei „polemici”, cu momentele de degradare umorală cunoscute, a fost, după opinia mea, neacceptarea de către generația mai în vârstă a unei noi realități literare, datorată prestației onorabile a autorilor tineri, realitate care implica de la sine o schimbare de comportament si chiar unele mutații în ierarhia valorică a breslei Atât timp cât tinerii nu au „deranjat” – scara valorilor declarată oficial și completată conjunctural rămânând neatinsă – a fost liniște; când tinerii au început să se impună, vorbindu-se despre ei la modul serios și în presa din Țară, atunci au apărut tensiunile",
    "245": " Oricum, privind retrospectiv această „întâmplare” dialectică, de neevitat în procesul de dezvoltare a unei literaturi, cred că ea, „întâmplarea” sau ea, „dialectica”, a fost benefică ambelor părți, fiecare trăgând învățămintele de rigoare și pregătind, poate, spiritele pentru eventuale revizuiri ale literaturii din Basarabia scrisă în epoca realismului socialist, proces care deocamdată nu a demarat, dar este iminent Acesta ar fi, în rezumat, traseul de constituire al ultimei generații de scriitori din Basarabia Să vedem acum cine sunt cei care oferă acestei generații o anume prestanță și valoare Poezia, cum era și de așteptat pe aceste meleaguri „mustind de vers”, are cei mai mulți slujitori Un prim val este conturat de Nicolae Popa, Lorina Bălteanu, Emilian Galaicu-Păun, însă cărțile lor de debut, apărute în anii ’83-’86, nu impun încă o nouă sensibilitate lirică Ei se înscriu în aceeași linie melodică dată de generația anterioară – patos și ingenuitate adolescentină, „cult romantic al sufletului” (M",
    "246": " Cimpoi) –, chiar dacă unele poeme sugerează o deliricizare și o aplecare mai atentă spre zonele pândite de pericole ale lumii Abia la a doua sau chiar la a treia lor carte, perioadă de timp (anii ’88-’93) în care debutează, se impun și ceilalți colegi de generație – Eugen Cioclea, Teo Chiriac, Grigore Chiper, Vasile Gârneț, Vsevolod Ciornei, Valeriu Matei, Călina Trifan, Leo Bordeianu, Ghenadie Nicu, Aura Christi, Boris Grigorescu, Alexandru Corduneanu, Ghenadie Postolache, Nicolae Spătaru, Nicolae Leahu, Mircea V Ciobanu, Dumitru Crudu –, se poate vorbi despre o schimbare de fond în poezia tânără basarabeană Se conturează treptat o nouă paradigmă literară, numită postmodernism, un „concept comod, lax și atoateîncăpător” (Mircea Zaciu), concept care, deși destul de rodat în lume, pe pământ basarabean nu a fost explicat și comentat de nimeni Fără a-și „însuși teoria”, tinerii noștri poeți preiau metoda (cu origini pe pământ american) de la confrații lor din Țară",
    "247": " Desigur, exercițiile lirice ale optzeciștilor basarabeni nu egalează întotdeauna valoarea modelelor după care s-au inspirat, însă prin reprezentanții săi de frunte, această producție poetică se poate supune celor mai înalte criterii de apreciere Caracteristicile principale ale acestei poezii sunt: fragmentarismul, prozaismul, autoreferențialitatea, ironia și metatextualitatea – toate puse sub imperiul culturii Cultura, livrescul, sunt semnul heraldic al acestei generații, al cărei merit principal constă în faptul că a adus cultura, prestigiul acesteia, în scrisul său Lista foarte restrânsă a prozatorilor optzeciști basarabeni, dintre care îi menționez doar pe Mihai Ștefan (Poiată) și Vitalie Ciobanu, îi conține și pe poeții Nicolae Popa, Vasile Gârneț si Vlad Neagoe Proza acestor autori se distinge prin inserțiuni culturale și livrești, printr-o alternanță de planuri narative cu elemente de parodie și bri(colaj) textual Dar marile proiecte epice urmează încă să apară S-ar putea să avem surpriza și altor cărți de proză semnate de poeți, care, judecând după publicațiile lor din presă, înclină să creadă că proza constituie adevărata coloană vertebrală a unei literaturi",
    "248": " În dramaturgie, cu piese jucate în teatru, dar nepublicate încă în volum, rămâne singular Val Butnaru, un autor capabil să ofere lucrări notabile în domeniu Critica literară, cea care dă seamă de conștiința și maturitatea unei literaturi, este cvasiinexistentă în cadrul generației ’80 Cum Andrei Țurcanu, mai aproape ca vârstă de ea, s-a refugiat în politică, singurul care încearcă să contureze un portret de creație a confraților săi este Eugen Lungu Comentariile sale însă, în general pertinente, nu reușesc să limpezească lucrurile și să propună o scară a valorilor în interiorul generației – un asemenea proiect vast, probabil, neintrând deocamdată în atenția criticului, – acolo unde, până una-alta, tronează un haos „ingenuu”, fără distincții și diferențe spuse răspicat Articolele critice semnate de Vitalie Ciobanu, Ghenadie Nicu, Emilian Galaicu-Păun, Nicolae Popa, Aura Christi, Vasile Gârneț, Grigore Chiper, Nicolae Leahu, sunt semne clare că această confuzie a valorilor deranjează și că, poate, din rândul lor se va alege un critic literar al Generației ’80",
    "249": " (Slaba reprezentare a criticii tinere încă urmează a fi analizată Dar ca o primă și evidentă cauză pot fi considerate condițiile în care s-au format, din punct de vedere intelectual, scriitorii tineri Formația lor e totuși una ex-catedra, „accidentală”, fără „metodă”, or, practicarea exercițiului critic cere, după cum se știe, multă rigoare si combustie analitică, rar întâlnită la autodidacți) Aceasta ar fi, văzută din interior și în limitele unei subiectivități de neocolit, schița de portret a celei mai tinere generații de scriitori din Basarabia în anul de grație 1994 În peisajul literar actual, confuz, dispersat, fisurat de numeroase demisii morale și profesionale, mereu amenințat de sciziuni (refrenul se estompează doar pe măsură ce indivizii „rebeli” conștientizează faptul că vor trebui să-și asume o responsabilitate personală și să înfrunte singurătatea creatorului în aceste timpuri pândite de numeroase pericole), în peisajul acesta deci, tinerii scriitori se înfățișează drept un grup mai mult sau mai puțin solidar",
    "250": " Solidaritatea lor, sau aparența acestei solidarități, este dată, în opinia mea, de faptul că ei sunt preocupați exclusiv de afirmarea lor în plan literar, măsură ce implică o privire de ansamblu asupra lucrurilor, construcția de sine, asimilarea marilor modele, și nu au timp pentru a se scruta reciproc Când va veni momentul inventarierii forțelor reale din echipă, și această etapă va interveni fără îndoială (a se vedea cele întâmplate în interiorul Generației ’80 din România), atunci vor apare și diferențele, polemicile cu toate consecințele ce decurg de aici Deocamdată, această promoție, sensibilă la noutate și experiment, are meritul de a fi revigorat procesul literar din Basarabia, scoțând pe scena literaturii protagoniști de certă valoare Lor le revine misiunea importantă de sincronizare cu literatura română contemporană \noctombrie, 1994 –----------------------În timpul scurs de la publicarea acestui text, „Generația ’80” din Basarabia și-a completat, cum era și firesc, rândurile",
    "251": " Au debutat editorial și și-au confirmat valoarea prin publicarea altor cărți mai mulți autori În poezie s-au impus: Irina Nechit, Maria Șleahtițchi, Iulian Fruntașu, Margareta Curtescu, Mihai Vakulovski, Ștefan Baștovoi, Adrian Ciubotaru În proză: Constantin Cheianu, Iurie Bodrug, Ghenadie Postolache, Andrei Ungureanu, Alexandru Vakulovski, Ștefan Baștovoi În dramaturgie: Val Butnaru, Nicolae Negru, Constantin Cheianu, Dumitru Crudu, Irina Nechit, Angelina Roșca În critica literară: Iulian Ciocan, Mihai Vakulovski, Grigore Canțâru, Adrian Ciubotaru, Anatol Moraru \n\nIspita Occidentului \nM-am întrebat de multe ori în acești ani cum se raportează intelectualul basarabean la valorile societății occidentale, și nu mi-am putut formula un răspuns clar Cred că e și foarte greu să limpezești chestiunea, pentru că la noi această întrebare nu a mai fost pusă de 50 de ani Comunismul ne-a strămutat, și fizic, și spiritual, la mii de leghe de fruntariile lumii civilizate Abia dispariția Cortinei de Fier ne obligă să descoperim dincolo de aluviunile propagandei sovietice, înverșunată în dorința de a-i atribui chipul dușmanului, adevărata față a Occidentului",
    "252": " Lăsând la o parte presa de extremă stânga, tradițional pro-rusă și revanșardă, lectura atentă a ziarelor și revistelor „democratice” basarabene, trebuie spus, ne sugerează că procesul redefinirii Occidentului în ochii românilor de la est de Prut se desfășoară extrem de anevoios Basarabeanul ar vrea, desigur, să-și însușească standardele de viață din SUA sau din spațiul Uniunii Europene, dar să nu schimbe nimic în mentalitatea lui, în ticurile și habitudinile comportamentale la care ține atât Cu alte cuvinte, el ar vrea să profite de contactul cu Apusul, adică să-și adauge în exterior – bunuri, servicii, comodități –, nu să sporească pe dinăuntru, modelându-și ființa, adoptând regulile și criteriile lumii democratice Intelectualii basarabeni, de regulă, întrunesc aceleași caracteristici Cred că o asemenea parțialitate, deloc inocentă, a viziunii lor asupra Occidentului denotă o carență de formație, pentru că o dată implantate aici, valorile pe baza cărora s-a făurit civilizația europeană i-ar pune în chestiune",
    "253": " Nu intenționez să-i condamn pe intelectualii noștri din acest motiv, ei au suportat din plin calamitatea celor cinci decenii de totalitarism, dar nici nu voi folosi această realitate drept scuză eternă pentru inerția noastră proverbială, pentru lenea de a gândi și făptui Să nu uităm că majorității intelectualilor noștri – prima „generație încălțată” în familiile lor – le-a lipsit o tradiție culturală; la noi nu s-a cultivat o imagine a Occidentului, ca un spațiu spre care să tindem, ca un „pol” al lumii din care am făcut și noi parte cândva Basarabenilor sovietizați nu li s-au predat limbi străine și îi poți număra pe degete pe cei câțiva „disidenți” care au spart zidul izolării și au emigrat în Vest În materie de transmutație, la noi s-au preferat zările (și serile) Moscovei – un gest care în fond nu schimba situația existențială a moldoveanului, doar că-l îndepărta puțin de stână și cornute",
    "254": " Să nu ne facem iluzii: așa-zisul liberalism care, chipurile, domnea în marea metropolă răsăriteană marca, cel mult, un loc în care represiunea se exercita cu o oarecare subtilitate, și nicidecum o asumare a valorilor liberale, demonizate cu insistență de regimul comunist Ca dovadă, și azi, în plină democrație, opțiunile Moscovei oripilează lumea civilizată În pofida snobismului de circumstanță al conducătorilor noștri, Republica Moldova rămâne în continuare un loc pe care investitorii străini și, în general, occidentalii îl ocolesc Pentru că moravurile aici sunt esențialmente asiatice Să ne întrebăm, bunăoară, câți dintre intelectualii noștri s-au pronunțat fără echivoc pentru construcția capitalismului în Basarabia? Cuvântul capitalism provoacă o crispare prost mascată în mediile culturale, deși nemulțumirii acesteia îi scapă „amănuntul” că nivelul de viață al țărilor occidentale, pe care îl invidiem, s-a edificat în capitalism, acolo unde a fost pusă în capul mesei performanța, valoarea, spiritul de emulație",
    "255": " Departe de a conștientiza aceste adevăruri, intelectualii basarabeni își descoperă uimitoare reflexe „socialiste” Ei regretă retragerea statului din cultură, deși pledează, în spiritul noilor sloganuri, pentru „implementarea reformelor economice”, deplâng anularea subvențiilor, dispariția tutelei „înaltelor foruri” diriguitoare Statul este pentru ei aidoma unui organ amputat care continuă să-i „doară” mental Abandonând practic scena politicii în favoarea vechilor nomenclaturiști comuniști și noilor ariviști politici, intelectualul basarabean a pierdut dreptul de a critica proastele politici culturale, pentru că la aburcarea „managerilor” acestora el a contribuit nemijlocit Aversiunea lui față de modelul occidental reprezintă o formă deviată de resentiment împotriva propriei persoane, a neșanselor și limitelor sale, ceea ce denotă, în profunzime, o lipsă de curaj și o incapacitate comprehensivă Atât timp cât va exista această indecizie a „părții luminate” a neamului față de punctul de destinație al tranziției actuale, Basarabia va naviga fără cârmă, adâncindu-se într-o adevărată junglă",
    "256": " Această criză a perspectivei se observă în modul în care este dezaprobată (ca să folosesc un eufemism) tendința de fuziune a tinerilor cu spiritul Occidentului, privită ca simplu mimetism și deșertăciune sufletească, iar o asemenea atitudine „justițiară”, încruntat-autohtonistă, pactizează, mai mult sau mai puțin inconștient, cu moștenitorii cauzei comuniste și prorusești în Basarabia „Puritanismului” autarhic îi cade victimă până și Internetul, considerat o invenție „necurată”, chemată să ne distrugă specificul și să polueze sufletele candide ale elevilor Cele spuse mai sus mă determină să afirm că, asemeni tânărului chinez Ling, din romanul epistolar al lui André Malraux, al cărui titlu l-am împrumutat pentru acest text, va trebui să ne construim propria noastră relație cu Occidentul O relație directă, „pe viu”, nu doar una mediată de lecturi, discuții, filme sau colocvii tematice, așa cum s-a întâmplat să o facem cu mai mult sau mai puțin succes până acum",
    "257": " Opțiunea pentru Occident este o chestiune vitală pentru Basarabia, întrucât Europa nu ne oferă numai orizontul unor valori spirituale – în spațiul său avem șansa unui destin în libertate Mai ales că știm foarte bine ce reprezintă „oferta” contrară: servitute, umilință, teroare, disoluție a identității naționale, reprimarea individului, genocid Ispita Occidentului, conectarea la sursele sale civilizatorii, trebuie să constituie o stare de spirit și un program asumat al intelectualului basarabean Este, dacă vreți, chiar misiunea lui istorică din acești ani \ndecembrie, 1998 \nIII Jurnal la Contrafort \nPaginile care urmează sunt niște fragmente de jurnal, eu le-am spus „flash-uri”, apărute în revista Contrafort de-a lungul a câțiva ani, perioadă în care consemnarea spectacolului cotidian al vieții literare (și nu doar literare, cum se va vedea) m-a pasionat destul de mult Evident, e doar o mică selecție din noianul de întâmplări, secvențe, evenimente la care am fost martor sau participant direct și care au intrat în jurnalul meu amplu, pe care îl țin începând cu anul 1990",
    "258": " \niulie, 1995 „Ce mai face oare Ilașcu?” Întrebarea aceasta nu mi-a pus-o nimeni la Chișinău (loc al facondei) în ultimul an Nimeni dintre prietenii și cunoscuții mei – intelectuali, oameni de cultură – cu care, se întâmplă, discut aproape zilnic În schimb a funcționat ireproșabil, fără sincope și obnubilări de moment (măcar de moment să fi fost) vulgata vieții literare, în mrejele căreia cădem toți fără excepție, indiferent de educație și intelect Astfel, o persoană respectabilă m-a întrebat (ton justițiar, confiscat de adevăr, foarte decis) de ce poeta cutare – tânără – a nimerit în topul scriitorilor de valoare, top propus în cadrul anchetei revistei Contrafort, „Literatura din Basarabia – sub semnul Balanței”, de un alt scriitor, care exprimase, lucru absolut normal, o opinie personală „Cum e posibil așa ceva?” – a ridicat strategic vocea cel care dorea să afle motivele care m-au făcut să las să fie tipărită o asemenea „eroare”",
    "259": " „Să știi că nu e doar părerea mea” – a adăugat el grăbit pentru a da o mai mare consistență demersului său Drept răspuns i-am amintit doar că și domnia sa exprimase în paginile revistei o opinie situată sub același imperiu al subiectivității, dar nu se revoltase nimeni atunci A trebuit să ajungem cu explicațiile (moment extrem de jenant) până la „Declarația drepturilor omului” Oricum, se cheamă că tot am discutat ceva Alt caz: sub formă de întrebare/constatare (ton povățuitor, grijuliu, atent – de om pățit) mi se sugerează că am greșit enorm, aproape sinucigaș, fiindcă nu am consacrat un număr tematic unui scriitor-martir în viață (sintagma nu deranjează pe nimeni) cu prilejul împlinirii unei vârste rotunde „N-ai văzut cum au procedat ceilalți? E persoană influentă, are trecere peste tot, poate să vă facă mult rău” – a argumentat „sfătuitorul” Observând că rămân impasibil, că nu mă bat cu capul de pereți și nu cer clemență, insul a schimbat macazul și mi-a spus șoptit, măsurându-mă cu o privire uleioasă, complice: „Bine ai făcut",
    "260": " Tipul e o lichea și o nulitate” – și a început să râdă zgomotos Un râs care întotdeauna face să-mi fie frică pentru ființa umană Alte întrebări: de ce publicăm (unii folosesc pluralul, bănuind că nu pot edita singur o revistă) autori cu vederi de stânga, cu vederi de dreapta, apolitici, autori în slujba puterii (puterea din cele două capitale românești), autori disidenți, colaboraționiști deghizați, agenți dubli, evrei etc? Cum se vede, un întreg chestionar, care spune câte ceva despre preocupările și obsesiile intelectualilor noștri Să mai adaug că fiecare dintre aceste întrebări – naive și doar aparent nevinovate – ascunde, dincolo de mesajul lor direct, o întreagă rețea de scenarii și combinații misterioase (uneori de-a dreptul năstrușnice) pe care e bine să le intuiești, pentru a evita declanșarea lor aducătoare de neplăceri Despre bârfă, delațiune (o specialitate a locului), despre bășcălia slinoasă, nivelatoare, degradantă nu mai pomenesc nimic – sunt refrene zilnice cu care te obișnuiești",
    "261": " Dar să revin la întrebarea pe care am ales-o drept pretext pentru acest text Repet, nu mi-a pus-o nimeni la Chișinău în ultimul an Încurcați în rivalități și aranjamente mărunte, majoritatea dintre noi am uitat repede de suferințele lui Ilie Ilașcu – întemnițat, condamnat la moarte de o putere ilegală, în urma unui simulacru de proces desfășurat ca în Evul Mediu Lipsa noastră de reacție la o crimă, inconsistența acestei reacții reflectă, după opinia mea, o stare amnezică a societății noastre, un avansat grad de dezumanizare a ei „Ce mai face Ilașcu?” sunt întrebat ori de câte ori mă aflu la București, Cluj, Iași sau Constanța Și la Berlin, unde am avut șansa să ajung în această primăvară, am fost întrebat de către românii de acolo și chiar de către unii nemți despre Ilașcu Este primul lucru pe care vor să-1 afle atunci când le spui de unde vii",
    "262": " Pentru mulți dintre ei – oameni atenți, receptivi, cunoscători – Basarabia ultimilor ani înseamnă întâi de toate Ilașcu Martiriul lui este fața luminoasă a Basarabiei din acești ani, obrazul curat, nepătat de lașitate și indiferență Din câte se întâmplă aici, aceasta este imaginea pe care au reținut-o străinii; restul, am impresia, încape într-o paranteză greu de descifrat, peste care se trece cu scârbă \nmartie, 1997 \nÎn săptămânalul Mesagerul de la Chișinău, nr5/1997, cineva care semnează curajos cu inițialele IN face o tardivă și malițioasă lectură a Contrafortului din decembrie 1996, întitulându-și decisiv-sentențios reflecțiile „Recviem pentru optzecism” Despre calitatea revistei noastre are cuvinte bune: A spune că revista Contrafort gândește și scrie bine pe românește este astăzi un truism, dar ce îl nemulțumește, îl enervează chiar la culme pe domnul IN este „așa-zisul optzecism” și „postmodernismul” Cităm: …Pentru noi, cei din acest spațiu, forma de postmodernism ce ni se propune reprezintă o stârnire a puterilor Haosului, o încercare de sincronizare cu Neantul",
    "263": " Este ambiția unora care, neavând habar nici măcar de gramatică, dar, cu un anumit meșteșug combinatoriu, ar putea îmbrăca în «veșmântul ființei noastreĂ ortografiind fără majuscule, fără a ține seama de semnele de punctuație, sau omițându-le cu totul – chiar și un articol de fond de Andrei Hropotinschi, dându-l drept poezie Care, eventual, ar putea fi înalt apreciată în mahalaua de jos a orașului Cluj sau București” „Judecata” dlui IN este multiplu amendabilă Ea exprimă – fără echivoc – o mentalitate retardatară, defazată, predispusă – din comoditate și imobilism intelectual – la un vulgar reducționism al noțiunilor Deși n-a citit prea mult din literatura postmodernă românească (din cea occidentală nici atât) – bănuim, la drept vorbind, un imens lapsus de lectură, nu știu dacă poate vehicula câteva nume de autori – domnia sa are o opinie demolatoare despre aceasta Nu e nimic de făcut… Recomandarea mea rămâne aceeași: cât mai multe deambulări culturale și o dorință de a înțelege",
    "264": " semnele epocii în care trăim, pentru a nu eșua în anacronisme, ca atâția pretinși intelectuali de la noi „Optzecismul” este un termen de lucru însușit și vehiculat de criticii literari cu lecturile la zi, care subîntinde postmodernismul literar românesc, deși nu-l acoperă în întregime și nici nu se lasă la rândul său epuizat de acesta „Optzecismul” și „postmodernismul” vor rămâne în istoria literaturii, chiar dacă dl IN îi cântă prohodul \n\nLa ultima ședință a Consiliului Uniunii Scriitorilor din Moldova nu a avut nimeni inițiativa unui vot care să ceară îndepărtarea butoiului cu vin din bufetul instituției (un butoi din lemn de foarte bună calitate – m-a asigurat un cunoscător – un butoi frumos ornamentat), protejând astfel viața scriitorilor atinși de virusul bahic și stimulând într-un fel scrisul, atât de puțin și de debil pe meleagurile noastre O dată cu prezentarea revistei Contrafort la Radio Europa Liberă, se pare că butoiul va deveni cu adevărat o mascotă a instituției scriitoricești, care va dobândi, astfel, o faimă pe care cărțile voioșilor convivi nu i-ar fi procurat-o niciodată",
    "265": " În cadrul aceluiași Consiliu, dl academician Mihai Cimpoi, Președintele Uniunii, a anunțat că renunță la titulatura vicepreședinților (sună amenințător?!), creând în schimb două departamente Dl Arcadie Suceveanu va dirigui creația, iar dl Ion Ciocanu, cu rezultate manageriale excelente în trecut (vezi „performanțele” sale din perioada când a condus editura Hyperion) va conduce departamentul economic Consilier principal la interne, externe și „subterane” – cum au glumit unii, a fost numit dl Andrei Strâmbeanu – bun român dar și mare ghinionist Peste tot unde a consiliat până acum – a pierdut Vorba lui Esinencu: „Abia acum se deschide neantul, băieți!” \nAureliu Busuioc, poate cel mai așezat pe scris autor basarabean din perioada aceasta de tranziție spre democrație și de abandonare a ideii comuniste – o prostie încremenită în proiect! –, ne-a promis, încă înainte de alegerile prezidențiale din RM, fragmente alese din jurnalul său cubanez",
    "266": " O vizită în Cuba lui Castro pe timpurile burghezo-partinice ale lui Leonid Ilici Brejnev, i-a prilejuit câteva pagini de reflecții deloc comsomoliste, pe care le va publica acum nu ca pe niște pagini de disidență (panteonul „disidenței” basarabene este ocupat demult de cei care au înțeles cât de profitabil e să te afli acum acolo, căci pe timpul sovietelor, în Basarabia, nu găseai nici un scriitor pasionat de „samizdate” și „manifeste Helsinki”), ci drept niște gânduri libere despre o lume în care se experimentează pe oameni Continuă să se experimenteze, sub oblăduirea „tovarășului Fidel” și întru memoria „fratelui Che Guevara”, chiar și după căderea Zidului de la Berlin În așteptarea fragmentelor de jurnal (se pot scrie pagini delicioase despre cum e să aștepți de la Aureliu Busuioc textul promis), mai vorbim din când în când la telefon Aflu astfel că autorul „Unchiului din Paris” se amuză copios ascultând „comentariile” muzicale ale disc-jockey-ilor de la posturile independente de radio din Chișinău",
    "267": " Un adevărat ghiveci lexical româno-american, încondeiat într-o palatalizare de tip rusesc ce-ți veștejește auzul \n\nInițiativa unor lansări de carte la Librăria Luceafărul merită susținută măcar și pentru că oferă prilejul unor întâlniri ale scriitorilor basarabeni cu cititorii lor Dar nu numai pentru atât E bine „să se acumuleze ceva experiență” în acest domeniu, pentru a conștientiza că o lansare de carte trebuie și poate să fie și altceva decât un miting sau un cenaclu popular-distractiv, cu montări scenice și recitaluri în transă Lansarea cărții lui Teo Chiriac Critica irațiunii pure a fost cea mai reușită din cele organizate până acum A avut un moderator bun – Arcadie Suceveanu, care știe să capteze atenția, iar unele accente solemn-patetice din discursul său „transfigurează” uneori asistența E chiar ceea ce se așteaptă încă la noi din partea unui scriitor Și totuși, capcana în care au căzut vorbitorii la lansarea cărții lui Teo Chiriac a fost lectura volumului printr-o grilă exclusiv filozofică, derutați probabil și de titlu",
    "268": " Kant și Platon, Derrida și Heidegger, Noica și Spinoza sunt doar câteva nume din cele vehiculate dezinvolt-ostentativ cu această ocazie Sigur, libertatea asocierilor la lectură este neîngrădită, dar cred că la noi se exagerează dintr-un complex al insuficienței de instruire – dorim să părem foarte școliți, pregătiți să escaladăm cele mai complicate sisteme filosofice Iar dacă acestea nu există, le inventăm Nimeni, de exemplu, nu a vorbit la lansare despre anumite influențe poetice – lecturi bine asimilate – care marchează pozitiv această ultimă carte a lui Teo Chiriac Câteva nume, onorante, sunt de neevitat… „Critica irațiunii pure” este, după opinia mea, o foarte curajoasă confesiune Ea deschide/descoperă – înainte de toate – un univers interior fascinant și totodată dramatic, așa cum puține cărți de poezie basarabeană au făcut-o până acum \n\nExcelentă emisiunea „Simpozion” de la TVR consacrată lui Radu Petrescu și romanului său Matei Iliescu, unul din puținele romane din literatura română care nu datează, reeditat (ediția a III-a) la Editura Fundației Culturale Române",
    "269": " Despre cel care își propunea să scrie așa cum pictează Pallady, rescriindu-și de nenumărate ori textele – o religie a perfecțiunii, a vorbit criticul literar Nicolae Manolescu, reîntors, se pare, la literatură Bănuiesc, atât cât înțeleg eu lucrurile, că politica românească din acești ani a pierdut mult prin lipsa din parlament a dlui Manolescu și a partidului său, PAC, dar știu cu siguranță că au câștigat enorm studenții de la filologia bucureșteană Noi, basarabenii, n-am avut și nu avem profesori de înălțimea intelectuală a unui Nicolae Manolescu E un privilegiu pe care ți-l oferă soarta… \nUn model de deserviciu prin citare face Vasile Malanețchi în cotidianul Flux, unde consemnează, pe un ton participativ, binevoitor, lansarea cărții lui Victor Crăciun Între refugii și cutremure El inserează în textul său un citat din Pavel Pelin – persoană din anturajul președintelui Lucinschi – despre Victor Crăciun Cu scuzele de rigoare, îl citez și eu fragmentar: „… de Victor Crăciun s-au săturat până și câinii din Basarabia”",
    "270": " Ceva asemănător ca sens, tot despre Victor Crăciun, însă într-o expresie mai elegantă, am citit într-un articol semnat acum câțiva ani de Dinu Mihail Controversatul personaj, Victor Crăciun, este adulat de cei cărora le-a dat diurne grase la hora românilor de pretutindeni, și contestat categoric de ceilalți, mult mai mulți, rămași pe dinafară Asta e: chipuri și destine românești postdecembriste Articolul lui Vasile Malanețchi este găzduit – amară ironie! – de rubrica „Lecții de românism” \n\nAprilie, 1997 \nAdunarea generală a Filialei de la Chișinău a Uniunii Scriitorilor din România a reușit – între altele – să blocheze, printr-o surprinzătoare, greu de anticipat solidaritate a majorității, câteva inițiative (punem în paranteză cuvântul diversiuni) promovate cu insistență de unii scriitori Cea mai flagrantă mi s-a părut aceea că Filiala ar fi inutilă, că ea ar dubla – pe un condamnabil teren al elitismului și al unei pretinse selecții valorice – Uniunea Scriitorilor din Basarabia, uniune care, nu-i așa, este românească prin definiție",
    "271": " Mai mult, cu un anumit specific românesc – un specific greu de definit sau care nu poate fi prins în vreo explicație logică Din păcate, adevărul este cu totul altul și mult mai prozaic La ora actuală Uniunea Scriitorilor din Basarabia este o instituție care adună – generos și cu o largă lehamite – o masă de oameni foarte eterogenă, cu opțiuni culturale și politice care se contrazic vehement Numai o întâmplare face ca această faună multicoloră să stea încă sub același acoperiș În uniune există scriitori comuniști și anticomuniști, postmoderniști convinși, dar și destui pășuniști înverșunați, unioniști declarați, dar și din cei care tânjesc după URSS, există scriitori competitivi în context general românesc, dar și mulți nechemați, ființe frustrate care au îmbrățișat ca un colac de salvare ideea unei literaturi moldovenești, alta decât cea românească Cum să-i declari pe toți aceștia scriitori români? Sunt scriitori români, sau se consideră ca atare, Valeriu Senic, Andrei Hropotinschi, Gheorghe Mazilu, Gheorghe Madan și încă mulți alții, tineri și bătrâni – plutonul nezgomotoșilor și anonimilor, cei care n-au avut niciodată curajul unei opțiuni? Cum să le încarci biografia cu un titlu pe care nu l-au râvnit deloc? În sfârșit, inițiativa dlui Andrei Strâmbeanu, căci el o lansase, a fost respinsă",
    "272": " Ghinionistul consilier prezidențial (cu adevărat mare ghinion pe fosta instituție prezidențială a RM!) si-a mai potolit avântul, când s-a aflat că nici măcar nu este membru în Filiala Scriitorilor din România, căreia îi trasa cu atâta aplomb și dezinteres planuri de activitate și de dezvoltare Poate că dl Strâmbeanu a vrut – vorba poetului – să facă binele „în aceste vremuri periculoase pentru națiune, când avem nevoie de unitate și coeziune”, însă după prestațiile sale publice de până acum, zgomotoase și de o ineficiență desăvârșită – ce impact a avut numai munca sa în SRL-ul românilor de pretutindeni girat de Victor Crăciun! – nu-1 urmează prea mulți \n\nA apărut la Chișinău „Clubul literar”, care s-a întrunit până acum în două ședințe, remarcabile, după opinia mea, prin calitatea discuțiilor moderate de poetul Arcadie Suceveanu Dacă prima ședință a fost una de constituire și de prospectare a activității Clubului, la care au participat numai membrii fondatori și unii invitați, cea de-a doua a avut ca temă de discuție Generațiile literare – un subiect extrem de generos prin actualitatea-i perpetuă",
    "273": " Arcadie Suceveanu și Mihai Cimpoi au făcut un istoric al dezbaterilor pe această temă în lume și în România, zăbovind puțin și pe teren basarabean și încercând o schemă a generațiilor literare pe malul Bâcului Apoi s-a trecut la dezbateri și nuanțări Leo Butnaru nu se recunoaște în rândurile generației „Ochiului al treilea”, așa cum a fost înseriat de critica literară Arcadie Suceveanu se situează între șaptezeciști și optzeciști, simțindu-se mai aproape de felul de a scrie și a gândi literatura al acestora din urmă Nicolae Popa a mai afirmat o dată că nu se consideră nici optzecist, nici postmodernist, nu se lasă contaminat de „isme”, chiar dacă are în casă o poetă prin excelență postmodernistă La fel Constantin Cheianu, însă deruta sa artistică este mai penetrantă și nu exclude o afiliere la una din grupări după publicarea cărților pe care le așteaptă să apară",
    "274": " Serafîm Saka, plastic și memorabil în formulări, și-a asemuit generația cu un măr atrăgător, dar ros în interior de foarte mulți viermi O generație care s-a trădat și s-a vândut reciproc cu voluptate, printre ruinele delațiunii și compromisului rămânând doar mici oaze de onestitate și talent autentic O definiție curajoasă, care poate s-ar potrivi și pentru întreaga literatură basarabeană de la 1940 încoace \n„Patrioții de serviciu” n-au ratat prilejul de a se manifesta și în mult mediatizata chestiune România-NATO-Tratatul cu Ucraina, amintindu-ne tuturor că există cineva care veghează neostenit și care are în obiectiv problemele globale, inaccesibile – prin complexitatea lor – publicului larg, copleșit acum de greutăți umilitoare, de grija de a-și câștiga bucata de pâine „Tulburătorul săptămânal Literatura și Arta” – după expresia lui Grigore Vieru – le-a pus cu generozitate la dispoziție pagini întregi, lăsând să se înțeleagă că împărtășește aceleași opinii cu semnatarii articolelor",
    "275": " Articole în care este invocat din nou spiritul tutelar al lui Ștefan cel Mare, monumentala și glorioasa noastră tradiție patriotică (de aceea, probabil, am ajuns unde am ajuns – n n) și, în mod obligatoriu, blestemul-avertisment că cei care vor semna tratatul cu Ucraina vor fi considerați trădători De asemenea, se sugerează că România se poate dispensa de umbrela NATO, păstrând – prin nesemnarea tratatului cu Ucraina – iluzia că va putea recupera teritoriile care i-au fost răpite în mod criminal după război O asemenea judecată a lucrurilor e de înțeles, dar nu poate fi acceptată, ca fiind una de o miopie politică strigătoare la cer România – o țară în care aproape 90% dintr-o populație de 23 milioane se pronunță pentru aderarea la NATO, și e bine să respectăm opinia unei țări – a ales siguranța zilei de mâine în locul unei iluzii, frumoase și nobile, dar cu foarte puține șanse să se împlinească vreodată",
    "276": " Reticența „patrioților de serviciu” față de aderarea României la structurile euroatlantice se conjugă perfect cu preocuparea Rusiei, „prietenul nostru de secole”, care ne-a dorit întotdeauna numai binele Nu am obsesia diversiunilor și scenariilor, dar îndrăznesc să afirm că românii noștri verzi traversează o perioadă lipsită de clarviziune Nu de clamarea unor lozinci avem nevoie acum, ci de ecouri bine țintite, de luciditatea unor analize, care să pună în balanță avantajele și dezavantajele tratatului, deopotrivă pentru România, pentru românii din nordul Bucovinei și din sudul Basarabiei Rumoarea patriotică nu mai impresionează pe nimeni Dar ceea ce deranjează mai tare este „prilejul” de care s-au agățat atâția profitori ai ideii naționale în Basarabia, pentru a bifa, retoric, în condica „iubirii de țară”, după ce și-au demonstrat bicisnicia pe terenul faptelor Cu cât mai aproape de idealul unionist se află „independenta” Moldovă dintre Prut și Nistru, decât teritoriile românești stăpânite azi de Kiev? \n\nDorin Tudoran, una din cele mai strălucite minți și o adevărată conștiință în cultura română contemporană, întreprinde o lectură descifratoare, atentă la nuanțe a Cărții albe a Securității, o apariție editorială inedită, surprinzătoare chiar, dar, în aceeași măsură, derutantă, plină de capcane (se putea altfel!?) pentru cititorul care nu a cunoscut realitatea românească din anii dictaturii comuniste",
    "277": " Serialul de articole intitulat „Cărțile dalbe, cărți”, pe care îl publică la rubrica sa din revista România literară, îi oferă prilejul unor radiografii necruțătoare asupra volumului „îngrijit și redactat” de Mihai Pelin Victimă a terorii poliției politice ceaușiste, Dorin Tudoran a avut nefericirea să cunoască bine mecanismul ei infernal de funcționare; de aceea, identifică ușor pasajele din carte unde se încearcă o umanizare și o lustruire a imaginii Securității din acei ani Lectura sa scrupuloasă și fără menajamente este ca un ghid prin labirintul lung și întunecos al terorii, al delațiunii și conformismului, un labirint prin care a fost obligat să treacă intelectualul român Din păcate, așa cum se vede și din comentariile lui Dorin Tudoran, mulți n-au reușit să parcurgă cu demnitate și curaj acest interval din viața lor Neîncheiată încă, lectura lui Dorin Tudoran din Cartea albă a Securității ne promite destule surprize",
    "278": " Vă îndemn să le citiți O Carte albă a Securității basarabene nu va apare probabil niciodată, pentru că disidenții și martirii noștri (foarte mulți la un moment dat), cei care ar fi trebuit să fie primii interesați de dezvăluirile fărădelegilor poliției politice, parcă s-au evaporat Sau poate că nici n-au existat? \n\nIunie, 1997 Cineva care semnează neaoș-patriotic Samson Noah polemizează cu noi pe tema postmodernismului și optzecismului (o adevărată obsesie la basarabeni) în publicația de partid Mesagerul, un săptămânal politic cu o pagină de cultură, redactată – uneori – îngrijit și umplută cu ce dă Dumnezeu Articolul, intitulat zeflemitor „Coliba cu air condition și cu pragul de marmoră”, este garnisit cu lungi citate alese tendențios din mai mulți autori care minimalizează fenomenul optzecismului și postmodernismului Samson Noah face cu multă acribie această muncă de selecție, pentru că a rămas dezamăgit de scurta mea replică la un articol publicat tot în Mesagerul și semnat I",
    "279": "N, replică în care nu am dezvoltat pe larg – așa cum se aștepta – „fondul problemei”: „Dl Gârneț era dator să spună – pentru a ne lămuri și pe noi, «defazațiiĂ – ce este, în primul rând, acest concept și cum este receptat «optzecismul” aici și în ȚarăĂ Înainte de toate vreau să afirm că nu am nici o datorie față de nimeni și nu am crezut (încă nu cred) că enigmaticul domn IN ar avea serioase probleme în aprecierea procesului literar, pe care pretinde a-1 urmări cu oarecare consecvență Postmodernismul și optzecismul românesc au adunat o bibliotecă și o bibliografie întreagă, și cel interesat cu adevărat de acest fenomen se poate edifica ușor (nu avem timp și nici spațiu pentru a-i oferi liste) Avansul polemic al dlui IN mi s-a părut neserios (textul elaborat de Samson Noah cade în același registru), ceva situat între fronda benignă și gluma prietenească, când cel care întreabă nu așteaptă răspunsul, ci este preocupat îndeosebi de stilistica propriului demers",
    "280": " Domnii IN și Samson Noah, în anonimatul lor orgolios, cu atâtea virtualități nevalorificate (apreciate ca atare în familie și între prieteni), din când în când simt nevoia (bănuim că și bucuria) unor formulări care să le întrețină contactul cu lumea creatorilor, dar și iluzia că ar putea – numai să dorească acest lucru – să concureze cu aceștia pe terenul ficțiunii Este explozia unor frustrări mai delicate, niciodată mărturisite, dar cu insistență probate pe sol basarabean Pe de altă parte, cantonarea Mesagerului (organ de presă al Partudului Forțelor Democratice, o formațiune politică care se declară proeuropeană), prin vocile sale șugubăț-anonime, în „demolarea” postmodernismului și optzecismului mi se pare o crasă impostură Mesagerul n-a urmărit deloc fenomenul (nu țin minte să fi publicat texte ale optzeciștilor și nici cronici la cărțile lor), de aceea insistența cu care oferă cititorilor săi niște „sentințe” într-o problemă față de care a mers alături, mi se pare inadecvată până la suspiciune și ridicol",
    "281": " Însă ceea ce m-a făcut să reacționez totuși la articolul lui Samson Noah este citatul din Noua revistă română, pe care domnia sa îl dă ca exemplu de receptare critica, neunivocă a revistei Contrafort Ce să spun? În cazul acesta destul de potrivită mi se pare expresia: spune-mi pe cine citești, ca să te înțeleg mai bine Noua revistă română este cunoscută drept o publicație protocronistă, național-comunistă, și a afirma public că îi urmărești elucubrațiile este descalificant Iată ce scrie același Alex Ștefănescu (citat de Samson Noah drept un critic vehement și cu credibilitate, al optzecismului – lucru neadevărat în parte, pentru că Alex Ștefănescu a semnat cronici foarte pozitive la cărțile poeților tineri basarabeni, postmoderniști declarați) despre Noua revistă română: „Stilul este, bineînțeles, acela al revistei protocroniste de altădată (e vorba de Luceafărul de până la 1989 – n n) Însăși ideea de a folosi moaștele unor personalități din istoria culturii naționale (Noua revistă română este titlul unei publicații interbelice a lui C",
    "282": " Rădulescu-Motru – nn) pentru a justifica acțiuni ignobile provine din arsenalul propagandiștilor PCR Ca și protocroniștii, realizatorii Noii reviste române practică, apoi, sustragerea de la asumarea răspunderii pentru infestarea climatului literar cu ideologia lor național-comunistă și antieuropeană” (vezi România literară nr23, 12-18 iunie, 1996) Îi sugerez, fără malițiozitate, lui Samson Noah și Mesagerului să-și revizuiască abonamentele la publicațiile din Țară În România au avut loc niște schimbări importante (între altele și o revoluție) și cei cu care au flirtat și pe care i-au citat cu devotament până acum au fost trimiși la plimbare Ar fi nebasarabenește să nu sesizeze această schimbare de conjunctură Indiferent cum își va semna pe viitor articolele sale, să zicem Azazelo, Vova sau chiar Igori, țin să-1 informez pe polemistul pe teme culturale de la Mesagerul că nu voi mai reacționa Este literatura una din marile gratuități ale acestei vieți, dar să irosim timpul în pseudopolemici, parcă tot ne-ar părea rău",
    "283": " La urma urmei, pentru o mică indigestie literară există în Chișinăul acesta și telefon Încă o dată: À bon antendeur, salut! \n\nPentru mine, memoria celui care a fost Ion Vatamanu este umbrită, din păcate, de două întâmplări extrem de nefavorabile imaginii poetului și omului politic care a fost în ultimii ani de viață, dar și luminată, recuperator, de lucrul împreună (eu în calitate de redactor) la ultima sa carte – cea mai bună din câte a publicat – Atât de mult al pământului Colaborarea a fost excelentă: poetul arătându-se solicitant și destul de receptiv la sugestii de redactare Fire poetica explozivă, abundentă, Vatamanu avea nevoie de un redactor de carte care să-1 ajute să-și „strunească” debitul liric incontinent, uneori erodat de o sonoritate impură și mai puțin exactă Dar motivul acestei note nu este poezia lui Ion Vatamanu, poetul care ar fi împlinit în aceste zile vârsta de 60 de ani, ci felul în care s-a scris despre el cu prilejul acestui moment aniversar",
    "284": " O frază dintr-un articol al lui Andrei Strâmbeanu publicat în prima pagină a revistei Literatura și Arta m-a îngrozit Citez: „Nu, lui Vatamanu nu-i merge să fie mort” (!!!) Din context am bănui ce a vrut să spună autorul, dar, vai, în acest caz limba română a fost slujită destul de neglijent, scandalos de neglijent E păcat ca despre cineva drag să scriem în felul acesta, mai ales că autorul Măslinului oglindit avea un deosebit cult al limbii române \n\nO tentativă de polemică pe care revista Flux a găzduit-o cu cele mai bune intenții, fără a avea pretenția – așa cum s-a insinuat – că face ordine în literatură, a eșuat lamentabil în suburbane atacuri la persoană care au oripilat cititorii Dezbaterea de idei și de principii a fost înlocuită la un moment dat cu pamfletul vulgar și cu portretul fiziologic caricatural (e mult mai dificil să te menții în albia civilității, a argumentelor: unora li se pare de-a dreptul castratoare această autoîngrădire, o nedreptate făcută „naturelului”, umorilor care își cer dreptul la exprimare!)",
    "285": " Au fost scoase la suprafață vicii și maladii monstruoase, s-au pus pe balanța patriotismului local motivații subversive și mai puțin subversive – toate cu intenția de a desființa preopinentul În acest război al demolărilor umane, exclamația lui Grigore Vieru „Oprește-te, bădăranule!”, adresată lui Em Galaicu-Păun, mi se pare cea mai benignă, deși deloc potrivită cu imaginea sa de ființă corectă, delicată și generoasă Polemica la scriitorii basarabeni, așa cum ni s-a înfățișat până acum, este minată de vulgaritate și frivolitate \n\nDacă tot nu putem face abstracție de televizor și nu ne putem dedica lecturilor (n-am auzit de mult pe cineva la Chișinău să spună: „am acoperit integral Proust, Mann, Faulkner), e recomandabil să nu ratați „Profesiunea mea – cultura” – talk-show-ul de marți noaptea de pe PRO TV al lui Nicolae Manolescu Invitații săi de până acum la masa cu colțuri (după opinia mea, un element scenografic nepotrivit) au fost mari personalități ale culturii române contemporane",
    "286": " Dorin Tudoran, Mircea Zaciu, Dan Petrescu, Paul Goma (la telefon din Paris) au discutat despre Jurnalul lui Goma; Ștefan Augustin Doinaș, Nicolae Balotă, Cornel Regman – despre „Cercul literar de la Sibiu” Emisiunea din 20 mai, care i-a avut ca invitați pe Adam Michnik și pe Vladimir Tismăneanu, a fost excelentă Talk-show-ul lui Nicolae Manolescu este unica emisiune culturală pe care o poate urmări și telespectatorul basarabean Transmisia programelor TVR 1, chiar și pentru abonații la Eurocable, este întreruptă în cursul săptămânii la o oră devreme, din motive care nu au o explicație logică Din păcate, nu este singurul fenomen inexplicabil de la noi, un loc unde una dintre certitudini sună astfel; emisiunile TVM (televiziunii publice moldovenești) sunt irespirabile, o rușine subvenționată din banii noștri \n\nIulie, 1997 \nFără o titulatură mobilizatoare, ca în anii trecuți, când totul era situat sub imperativul „sincronizării, integrării și înfrățirii”, Simpozionul Literar Chișinău-București, desfășurat în zilele de 7-14 iulie curent, a fost un eveniment cultural care a găzduit dezbateri vii și interesante, uneori chiar foarte aprinse",
    "287": " Cele două subiecte majore puse în discuție: „Literatura română postbelică: criterii de evaluare și reconsiderare” și „Europa și noi”, au oferit participanților un larg teren pentru schimburi de opinii, care au relevat încă o dată mari diferențe de percepție și înțelegere a temelor abordate Faptul acesta nu a mai surprins însă pe nimeni, în orice caz nu pe foarte mulți dintre cei prezenți la discuții De la 1989 încoace, după atâtea întâlniri dintre scriitorii din România și Basarabia, este oarecum cunoscut modul de gândire care predomină în cele două instituții scriitoricești Regretul cel mare este că, și de data aceasta, partea basarabeană a exhibat, fără pic de jenă, conflictul dintre generații Un conflict vulgar alimentat de multiple și psihanalizabile complexe în plan etic, cultural, biologic etc, care se citesc ușor în reacții și în felul de a formula acuzații Deloc literară, această dispută dintre vârstnici și tineri deține capul de afiș în lumea scandalurilor de câțiva ani buni și este – așa cum s-a recunoscut – deopotrivă de enervantă, obositoare și perfect inutilă pentru ambele părți",
    "288": " Ea oglindește niște mentalități și arată gradul de viciere al mediului scriitoricesc basarabean, copleșit de ură și resentiment E ca o boală rușinoasă contractată din prostie și din lipsa oricărei preocupări pentru igiena spiritului \n\nConflictul dintre generații este urmărit cu o reținere olimpiană de către dl Mihai Cimpoi, președintele Uniunii Scriitorilor Fără a avea curajul unei opinii clare și edificatoare, domnia sa afișează mai curând comportamentul unei persoane căreia acest conflict – hărțuitor pentru cei aflați în controversă – pare să-i convină Domnul academician le dă dreptate tinerilor atunci când se află în compania lor (le promite chiar că va scrie cândva pozitiv despre postmodernism) și, probabil, la fel de generos îi gratulează și pe vârstnici De aceștia din urmă se simte mai apropiat ca vârstă și împărtășește, cu mici excepții, aceleași opțiuni culturale și lumești Trebuie să recunosc însă că această ipostază de contemplator imperturbabil îi prilejuiește uneori dlui Cimpoi scurte clipe de disconfort intelectual",
    "289": " De pildă, pleacă stânjenit privirea atunci când vârstnicii debitează enormități și prostii groase Cum s-a întâmplat și în cadrul Simpozionului, unde s-a afirmat că tinerii scriu o poezie neocomunistă, că înțeleg procesul creației la fel ca generația lui Petru Cruceniuc (un jalnic versificator de partid), că iau importante premii literare deoarece sunt mediocri, că nu sunt suficient de patrioți și că optzecismul și postmodernismul basarabean este o diversiune regizată de KGB Dar ce jenant e să auzi și să aprobi – prin faptul că nu ai curajul să-i contrazici – opiniile unor confrați din valul ’89 despre integrarea europeană, despre problema NATO-România-Basarabia, despre doctrinele partidelor politice Cred că „echidistanța” dlui președinte Mihai Cimpoi, dorința domniei sale de a fi bun cu toți, este profitabilă în plan personal – e drept, pe termen scurt –, dar destul de nocivă pentru Uniunea Scriitorilor Tratarea adesea nediferențiată a valorilor și mediocrităților, într-un fel de generoasă îmbrățișare, lipsa de dorință în a reforma o instituție care are serioase probleme de gestiune și de imagine, mi se pare o greșeală cu consecințe dintre cele mai grave",
    "290": " Dl Cimpoi cunoaște, se pare, adevărul că nu e înțelept să fii împotriva tinerilor (până la urmă postumitatea literară rămâne în mâinile lor), dar s-a situat față de aceștia la o distanță care ne permite să spunem că nu este totuși cu ei \n\nUnele din ședințele de lucru ale Simpozionului s-au ținut la Peresecina, la casa de creație „Al Donici” – o construcție deloc elegantă, un fel de cazarmă culturală sovietică, înconjurată de pădure De la finisarea ei în 1989, casa a fost de câteva ori prădată, vandalizată de refugiații din Transnistria, a fost reparată, apoi din nou prădată și abandonată Peisajul frumos din împrejurimi mai atenuează într-un fel imaginea de „edificiu decăzut”, cum arată în prezent casa de creație a scriitorilor basarabeni, în ciuda eforturilor de renovare Tot la Peresecina, mulți dintre scriitorii noștri au devenit proprietari, și-au construit vile – unele dintre ele chiar foarte cochete –, devenind astfel „feudali de Peresecina”",
    "291": " Primăvara, vara și toamna scriitorii-latifundiari se consacră muncilor agricole; în orice caz, sunt greu de găsit prin Chișinău Și mai greu e să obții de la cineva un rând scris S-a spus că împroprietărirea scriitorilor cu pământ este o subtilă diversiune agricolă a puterii, care i-a îndepărtat astfel pe condeierii noștri de foaia de scris Nu știu dacă e vorba chiar de o diversiune, însă ceea ce știu este că un prozator basarabean și-a amânat colaborarea la Contrafort până la sfârșitul toamnei, atunci când se cam termină recoltatul sfeclei de zahăr \n\nAugust, 1997 \nȘedința Salonului Literar din 14 august curent a avut ca temă de dezbatere „Scriitorul și cetatea Eseul politic” – subiect interesant și mereu actual, însă, din păcate, abordat la noi doar accidental și cu destulă frivolitate Poate de aceea, „politicienii profesioniști”, de fapt arhitecții dezastrului basarabean de astăzi, recomandă cu cinism scriitorilor, acum și aici, turnul de fildeș și ficțiunile romantice",
    "292": " Publicistica scriitoricească din presa basarabeană – fenomen care trebuie apreciat ca atare, pentru că mai drege imaginea de amatorism și analfabetism a gazetelor noastre – este, fără excepții, un comentariu frugal, aplicat unor fapte imediate, un „sos” compozit, condimentat din plin cu umori anevoie stăpânite, garnisit cu metafore, parabole, anecdote și numeroase îndrăzneli de limbaj Nici textele de dimensiuni mai mari nu pot fi considerate eseu politic, gen care implică un element analitic mai pronunțat și o subtilă relaționare a cauzelor și efectelor fenomenului comentat În fine, fără a pretinde că epuizăm caracteristicile genului, eseul politic presupune o analiză retrospectivă și o contextualizare absolut necesare înțelegerii unor fenomene, care, privite separat și la dimensiuni locale, ne pot duce pe piste de interpretare false sau restrânse Deocamdată, nu putem vorbi în Basarabia decât de niște tentative singulare și timide în abordarea eseului politic Numele pe care le putem invoca sunt puține și pot fi suspectate de infidelitate față de acest gen de scriere (Vladimir Beșleagă, Vitalie Ciobanu, Nicolae Negru, Andrei Țurcanu, Constantin Cheianu)",
    "293": " Faptul acesta denotă slabul suport teoretic de care sunt marcați intelectualii basarabeni (din cauze bine cunoscute, în primul rând o instruire sumară, cenzurată), dar și – trebuie să recunoaștem – incapacitatea lor structurală de a aborda reflexiv și a acoperi integral o temă De aici și proasta conștientizare a realităților pe care le trăim, lipsa de soluții sau măcar definirea corectă a problemelor Pe fundalul acestei sărăcii de „personal” (personalități) din Basarabia, în România se înregistrează o afluență de nume care profesează în mod remarcabil eseul politic: Andrei Pleșu, Adrian Marino, Gabriel Liiceanu, Horia-Roman Patapievici, Octavian Paler, Mircea Iorgulescu, Nicolae Manolescu, Stelian Tânase, Ion Bogdan Lefter, Alina Mungiu, Dorin Tudoran, Gabriela Adameșteanu, Emil Hurezeanu, Andrei Cornea, Sorin Antohi, Gabriel Andreescu, Elena Ștefoi, Mircea Mihăieș șa O diferență de potențial care marchează nemilos realitățile din cele două state românești În cadrul discuțiilor s-a subliniat faptul că un scriitor, oricât ar fi de absorbit de ficțiunea artistică, nu poate trăi în afara societății și nici nu poate evita problemele cu care este confruntată această societate",
    "294": " Implicarea în viața cetății este inevitabilă, iar opțiunea unora pentru politica activă este o alegere personală, care trebuie respectată, un drept legitim consfințit prin litera Constituției Ședințele de până acum din cadrul Salonului Literar au demonstrat că există la Chișinău un grup de intelectuali capabili să cultive dialogul și reflexia, atât de necesare unei comunități traumatizate ca a noastră Evenimentul ar merita o publicitate mai largă, pentru că întrevăd în această inițiativă – ce s-ar putea extinde – semne de revigorare a societății civile \n\nUn interviu pe care l-am acordat poetului Nichita Danilov pentru cotidianul ieșean Monitorul, a provocat la Chișinău supărarea dlui Grigore Vieru, despre poezia căruia am îndrăznit să formulez câteva opinii, și indignarea d-lui Gheorghe Vodă, care nu este deloc vizat în acel interviu, dar care a ales să fie solidar cu colegul său de generație „Reacția” poeților s-a materializat în două articole cu titluri vulgar-sinistre, de nereprodus într-o revistă care își respectă cititorii, tipărite în „publicația de limbă română” Literatura și Arta, încă „săptămânal al Uniunii Scriitorilor din Moldova”",
    "295": " Încerc să mă împac cu ideea că în viața literară nu poți evita criticile ce ți se fac, uneori incomode și destul de dure, însă mă revoltă calomnia și nedreptatea flagrantă Domnii Vodă și Vieru mă acuză în articolele lor de lucruri pe care nu le-am spus în interviul publicat în Monitorul din 12 iulie 1997 N-am calomniat și nici nu m-am dedat injuriilor la adresa lui Grigore Vieru și a Leonidei Lari, așa cum mă acuză pe nedrept Gheorghe Vodă, și nici nu mi-am „scăldat” vorbele în venin, cum afirmă plastic Grigore Vieru Am formulat niște opinii – e drept, fără entuziasm și admirație – despre poezia lui Vieru și Lari, ca și despre activitatea politică a deputatei basarabene, aleasă în Parlamentul României pe listele Partidului România Mare, însă pe un ton civilizat și corect Nu am scris și nu voi scrie vreodată despre cineva într-un limbaj vulgar și cu ură – aceasta ar însemna să nu mă respect și să insult eventualii cititori",
    "296": " Apoi, domnilor Vieru și Vodă, mă abțin să urăsc, pentru că ura degradează Cei care au urmărit, măcar accidental, cele scrise de mine în ultimii ani, nu cred că îmi pot reproșa ceva la acest capitol Presupun că supărarea dvs, domnilor poeți, se răsfrânge nemeritat asupra mea și din cauză că interviul cu pricina a fost publicat într-o pagină cu niște declarații ofensatoare și destul de neortodoxe la adresa lui Grigore Vieru și a Leonidei Lari aparținând poetului Eugen Cioclea Evident că nu aprob stilul și tonul declarațiilor lui Cioclea, care, în ciuda rătăcirilor sale politice, rămâne autorul a două cărți bune de poezie, premiate de Uniunea Scriitorilor, însă, trebuie să vă mărturisesc, cu părere de rău și strângere de inimă, că textele domniilor voastre depășesc în intensitate vulgaritatea expresiilor celui încriminat Nu cred că un rău poate fi combătut cu un alt rău supradimensionat, la fel cum nu e obligatoriu să îmbraci haina murdară a cuiva pe care îl detești, mai ales că ai posibilitatea alegerii unui echipament care să ți se potrivească perfect și șă-ți confere o anumită distincție",
    "297": " Consider calomnios tonul articolelor semnate de Gheorghe Vodă și Grigore Vieru, în părțile unde este vizată persoana mea, iar publicarea lor în săptămânalul Literatura și Arta, fără ca redacția să fi făcut o minimă verificare privind veridicitatea acuzațiilor și fără să fi tipărit alăturat textul care a provocat polemica, mi se pare o formă de manipulare și de inducere în eroare a opiniei publice, amintindu-mi de un procedeu frecvent folosit în campaniile de compromitere orchestrate de propaganda comunistă Nu este prima oară în acești ani când Literatura și Arta preferă discursul paralel, fără nici o legătură cu evenimentul comentat, „făcând dreptate” unor scriitori și demolând pe alții, indezirabili Accept scuzele dlui Gheorghe Vodă, care, într-o discuție particulară la Uniunea Scriitorilor, a admis că poate a greșit cu afirmații nedrepte la adresa mea, dar cum să comunicăm acest lucru și cititorilor săptămânalului Literatura și Arta? \n\nSeptembrie, 1997 \nLa aproape un deceniu de la căderea regimului totalitar comunist, literatura basarabeană, eliberată din menghinea cenzurii și a ideologiei roșii, uniformizatoare, nu a înregistrat până acum publicarea vreunui jurnal sau al unui volum de memorii de scriitor, genuri foarte căutate și apreciate pretutindeni de cititori, dar mai ales în Estul Europei, unde o asemenea literatură era practic interzisă",
    "298": " Nevoia de mărturisire și de adevăr, dar și curajul asumării unei experiențe de viață traumatizante – iată doar câteva din motivele care fac din aceste cărți adevărate examene de conștiință ale intelectualilor și, implicit, ale întregii societăți Deficitul editorial la acest capitol are la noi o relevanță tristă și dezonorant edificatoare privind curajul scriitorului basarabean în epoca sovietică, chiar dacă acesta, scriitorul, căzut parcă într-un interminabil vis amnezic, se erijează deseori în martir sângerând, disident zgomotos sau opozant subtil și rafinat în lupta cu minciuna oficializată Este pusă astfel în circulație o impresionantă mitologie a disidenței scriitoricești, care, din păcate, nu poate fi regăsită și probată în nici o pagină scrisă E ca și cum scriitorul basarabean ar refuza să-și inventarieze memoria imediată, ar refuza să recunoască o lungă perioadă din viața sa Poate de aceea literatura noastră, atâta câtă s-a scris și cât rezistă examenului timpului, nu are consistență și repere pe care să se sprijine",
    "299": " Parafrazând un binecunoscut titlu, scriitorul basarabean pare că privește în urmă cu frică și rușine Se iluzionează uneori că poate începe o viață nouă, trăită altfel, că poate șterge cu buretele un trecut greu, încărcat de lașități și compromisuri, însă „eliberarea” aceasta e doar iluzorie Este de fapt aceeași minciună terapeutică pe care o înghite din obișnuință, o minciună care doar amână un deznodământ crunt și previzibil Mă gândesc uneori, ascultându-i pe scriitorii mai în vârstă povestind întâmplări de altădată, că literatura noastră ratează o ultimă șansă de a lăsa o mărturie scrisă despre niște oameni care au marcat într-un fel anume destinul acestui pământ Această memorialistică orală – tulburătoare și fascinantă totodată – care irumpe curajos în aerul etilic de la bufetul Uniunii Scriitorilor, trebuie încredințată memoriei mai durabile a paginii scrise Numai așa vom putea spune cititorilor de mâine că Basarabia nu a fost un deșert, peste care a trecut voios tăvălugul comunist",
    "300": " Că au existat oameni – din păcate puțini, dar cu atât mai necesar e ca numele lor să fie reținute – care au încercat să opună rezistență într-o formă sau alta regimului criminal Astfel, vom afla cum au dispărut într-o singură noapte scriitorii din Transnistria, și vom cunoaște numele celui care i-a trădat KGB-ului Vom ști mai mult despre felul cum au fost frânți scriitori promițători precum Costenco, Meniuc, Istru, Bucov Vom aprecia poate altfel studiile unor confrați de-ai noștri la școala de securitate de la Minsk și rețelele de informatori pe care le-au creat în mediile culturale Rețele care funcționează eficient și astăzi Vom afla cum au fost interziși clasicii și cum au fost arse – și din ordinul cui? – cărțile românești Cum erau numiți în posturi – pe ce criterii? – directorii de edituri și redactorii de reviste",
    "301": " Cum unii literați, astăzi declarați scriitori ai poporului, își puneau numele pe copertele unor cărți scrise de alții Vom savura cu o veselie amară scene de umilință și „curaj” cu voie de la poliție din viața scriitorilor: de pildă „episodul dulapului”; studiile la Moscova; întâlnirile cu cititorii, Crăciunul pe stil vechi cu Ion Druță, „solistul” din Piața Marii Adunări Naționale etc, etc Cu alte cuvinte, vom cunoaște istoria adevărată, tragică și grotescă a literaturii basarabene din perioada 1940-1989 Evident, o istorie deschisă pentru noi și noi completări O asemenea carte ar putea fi un adevărat bestseller, cu care să spargem piața culturală românească Cine își va asuma proiectul? \n\nAureliu Busuioc, „șaptezecist tardiv și optzecist precoce”, adică scriitor talentat și receptiv la schimbări de paradigme, inclusiv politice, susține ocazional în revista Săptămâna o rubrică intitulată șăgalnic, cu nuanțe romantic-arhaice „Notițe pe cutia de chibrituri”",
    "302": " Reflecțiile sale, scrise admirabil, pigmentate cu ironii fine, sunt întotdeauna adevărate lecții de limbă română Între puținii scriitori de la noi, Busuioc a înțeles că e mai eficient, mai patriotic până la urmă să scrii bine românește, decât să bocești în articole interminabile, scrise confuz și primitiv, destinul limbii române în Basarabia Nu-mi pot refuza să citez două mici fragmente din „Notițele” sale Unu: „Era pe la începutul anilor cincizeci, când un tânăr sosit de pe alte tărâmuri, nebilingve, nimerind în atmosfera universitară a Chișinăului cu limba localnicilor aflată în gestiunea unui debusolat cu numele ideceban, a fost martorul uluit al unei discuții academice de asemenea monstruozitate: Profesoara (universitară!) întreabă un student din anul întâi care este „enfenetivul” lui „sînt” Studentul, prompt: «Infinitivul lui sînt este a să șiibăĂ «Ei nu, drăguță, nu mai ești la sat! Nu „a să șiibă”Ă, dar „a să fiibă”",
    "303": " Doi: „în situația în care, în sistemul nostru de învățământ, nu există examene de capacitate și definitivat pentru corpul profesoral, când învățătura este considerată o datorie doar a elevului, cred că prelungirea cu încă vreo două săptămâni a vacanței dascălilor, a tuturor! – cu obligatoria prezență a acestora la cursuri de șlefuire a instrumentului de predare, adică a limbii –, ne-ar putea scuti de multe „șiibe” printre elevi și de multe „fiibe” printre educatori Și, cu timpul, ne-ar permite reintegrarea în nobila și mirabila noastră limbă literară românească, cu care acum, prea mulți dintre noi, ne purtăm de parcă ar fi troacă de porci” În finalul acestei consemnări „cu Busuioc”, țin să divulg cititorilor săi un mic secret Autorul Unchiului din Paris nu-și mai scrie de mult articolele și cărțile cu pana de gâscă, așa cum ar sugera parcă titlul rubricii sale, ci la un computer",
    "304": " Mai știu că a avut ceva probleme cu display-ul, care îi arăta, din când în când, fantomatic, ca o misterioasă întâmplare cibernetică, galeria secretarilor de partid ai Republicii Moldova, secretari care se înghesuiau să ne conducă destinele și în postcomunism Maestrul 1-a preferat, fără ezitare, pe cel care ajunsese cel mai sus în ierarhia puterii, a mizat pe învingător și este convins că ne vom ridica din sărăcie și nevoi Să dea Dumnezeu să i se împlinească profeția \n\nNoiembrie, 1997 \nLa trei ani de la apariția primului număr al revistei noastre, ne descoperă și cronicarul anonim de la Literatorul bucureștean, care, cu acest prilej, consacră un scurt comentariu Contrafort-ului, intitulat „Dincolo de Prut” Afișând un ton plictisit și arogant, de om care a înțeles de mult cum stau lucrurile în materie de literatură în Basarabia, cronicarul conchide că totul ni se trage de la faptul că trăim în „unul din cele mai înapoiate state ale Europei de azi,",
    "305": " un stat multinațional” Cronicarul mai știe că, în Republica Moldova, cel mai cunoscut și mediatizat personaj este generalul Lebed și că „revista Contrafort – o foaie a tinerilor scriitori – încearcă să se opună, în fapt, producției culturale oficiale ce a impus, dincoace de Prut, valori ca Grigore Vieru, Leonida Lari, I Druță etc” Fără a cita din sumarul revistei, recenzentul ne declară provinciali și ne reproșează că publicăm în paginile Contrafort-ului și scriitori din România În finalul comentariului – tot mai supărat – cronicarul lansează o ultimă acuză, de care tot noi am fi responsabili, și anume: „ doi dintre cei mai proști gestionari ai României actuale provin din rândurile refugiaților basarabeni” Cum să răspunzi unor asemenea elucubrații politico-național-literare? Recunosc că nu mă așteptam la aprecieri pozitive din partea Literatorului, știind cine dintre „patrioții-martiri” basarabeni le deschide ușa redactorilor săi „apolitici”, însă reaua-credință și patima partizană care transpare din comentariu m-au dezamăgit",
    "306": " Până și în Basarabia noastră înapoiată și fără de speranță – conform sentinței cronicarului literator – asemenea diversiuni se fac cu mai multă pricepere Scris într-un registru încruntat și posomorât, de „madonă” neglijată, comentariul Literatorului este până la urmă o probă de umor involuntar E inutil să polemizăm cu cineva care sfidează evidențele și bunul-simț \n\nCând nu este desființată printr-o grasă înjurătură, Televiziunii publice din Republica Moldova (TVM) i se reproșează în principiu trei lucruri: 1 este proastă, global proastă; 2 este aservită puterii, mai marilor zilei și minte cu nerușinare poporul; 3 „vorbește prost românește”, ceea ce fără ghilimele înseamnă că majoritatea angajaților televiziunii stăpânesc prost limba română Evident că TVM mai are și alte vicii, la fel de grele, care fac din instituția din dealul Schinoasei – am mai spus-o – o rușine națională Starea de lucruri din TVM poate fi schimbată numai printr-o reformă fundamentală, de concepție și de personal, dar aceasta întârzie să se producă din varii motive, dintre care cel politic mi se pare esențial",
    "307": " Nu intrăm acum în detalii, dar cei ajunși la putere în Republica Moldova, indiferent de culoarea lor politică – pseudo-democrați, comuniști, liberali, CSI-ști etc, înțeleg să facă din TVM un instrument de manipulare în interes propriu, și nu o instituție imparțială, exigentă și profesionistă pusă în serviciul public Cum societatea civilă în Basarabia este ca și inexistentă, nu văd cine ar putea cere să fie curmată această practică feudală Vom avea în continuare televiziunea pe care o merităm, dar și libertatea – slavă Domnului! – de a viziona și alte posturi TV (cu mențiunea că această libertate este apanajul unui grup social privilegiat – abonații la cablu –, în vreme ce „poporul”, electoratul majoritar rămâne masa de manevră a televiziunii de stat, care influențează astfel și destinul minorității care o neglijează) Recunosc că abordez din nou subiectul televiziunii după ce am urmărit – atât cât am rezistat – comentariul unui meci de fotbal din Liga Campionilor, un meci preluat în seara de 5 noiembrie și de TVM",
    "308": " Comentariul a fost făcut din studio și autorii lui se numesc, sper să nu greșesc, Leonid Istrate și Nicolae Pârnău Iată doar câteva mostre lingvistice din comentariul celor doi angajați ai televiziunii, reținute până în momentul în care am hotărât că e mai igienic să închid sonorul: „formația ucraineană exploadează momentan”, „calmitate totală în tabăra ucraineană”, „o pasă foarte ascunsă”, „balonul pleacă în aut din piciorul lui Rivaldo”, „trece brazilienește de adversar”, „cotitură radicală în această partidă”, „îi atrag pe ucraineni pentru a ataca”, „repreiau din nou mingea”, „să vă readuc la cunoștință componența”, „acum la moment scorul este”, „verifică situația totalmente ucrainenii”, „tabelul electronic care scrie” TVM a fost și rămâne, din păcate, o viguroasă sursă de infestare a spațiului lingvistic basarabean \n\nO altă mascotă a Uniunii Scriitorilor din Basarabia este și autobuzul rusesc, model PAZ, aflat în dotarea instituției Vehiculul de culoare roșie a devenit într-un fel „obiect” de admirație pentru scriitori, și asta datorită performanțelor tehnice cu totul remarcabile – neprogramate la proiectare – obținute în timpul exploatării",
    "309": " Destul de uzat, prevăzut pentru deplasări pe distanțe mici, de până la 200 km, „autobuzul lui Andrei” – cum mai este numită curiozitatea tehnică din curtea Uniunii – a străbătut în acești ani toate drumurile României, uneori acoperind într-o singură zi distanțe de 700-800 km E adevărat că unii dintre călătorii cu stagiu povestesc și întâmplări mai puțin vesele în care au fost implicați: o dată a căzut motorul, altă dată a explodat în plină viteză o roată etc Toți însă își rezumă conciliant-optimist poveștile: întotdeauna am ajuns în punctul spre care am pornit și, mai ales, ne-am întors de unde am plecat Ultima mare „aventură” a autobuzului și, implicit, a literaților basarabeni, animați de spiritul aventurii, s-a numit „A doua întâlnire a scriitorilor români din întreaga lume”, care s-a ținut la Neptun Vehiculul s-a mișcat bătrânește: 12 ore încolo și tot atâtea înapoi Este exact timpul cât să faci o călătorie cu avionul, tur-retur, în America, a spus cineva care avusese o asemenea experiență",
    "310": " La Neptun, după ce au văzut autobuzul parcat în fața hotelului, scriitorii români din întreaga lume ne priveau cu un sentiment amestecat de milă și admirație Nouă ne-a plăcut mai mult să credem că suntem admirați pentru curajul de a fi călătorit într-un asemenea autobuz Ifose de burghezi! – ne-am gândit noi Ce știu ei? Pe noi nu ne deranjează prea mult Uneori mai cârtim, dar supărarea ne trece, uităm „Autobuzul lui Andrei” ne solidarizează și ne unește O dată urcați în el devenim egali, dispare orice diferență axiologică între noi, care altfel răscolește atâtea vanități și orgolii Am impresia că autobuzul rusesc, vechi și aproape exotic în parcul de mașini al Chișinăului, este imaginea-simbol în mișcare a Uniunii Scriitorilor din Basarabia \n\nÎn cadrul emisiunii „Profesiunea mea: cultura”, de pe PRO TV, din 11 noiembrie ac, Nicolae Manolescu a discutat cu invitații săi – Gabriela Adameșteanu, Ileana Mălăncioiu și Elena Docsănescu – despre fețele cenzurii în comunism",
    "311": " Doamna Docsănescu este un fost cenzor, cu reputație bună printre scriitorii cu care a lucrat, iar cele două cunoscute scriitoare au avut de suferit, într-o măsură sau alta, din cauza cenzurii Urmărind discuția și adăugând-o la ceea ce știam despre cenzură, am încercat să văd diferențele în stilul de lucru al acestei odioase instituții în România și în Basarabia Nu sunt prea multe, însă merită a fi semnalate Mai întâi trebuie să spunem că exista o nepotrivire în ce privește temele tabu pe care le avea cenzura la București și la Chișinău, chiar dacă o nepotrivire „simetrică” În România era interzis să se pomenească despre Basarabia și teritoriile românești ocupate, în RSSM era interzis cuvântul România și derivatele sale O altă deosebire este că cenzorul de la Chișinău își scria (își traducea) raportul în limba rusă, pentru a putea fi înțeles și de superiorii săi",
    "312": " Cu alte cuvinte, în Basarabia, nu am avut nici măcar o cenzură în limba băștinașilor O altă deosebire, deloc de neglijat, este cea privind calitatea umană și profesională a cenzorilor Dacă în România se cunosc cazuri când cenzorii au schițat gesturi de complicitate cu scriitorii, în Basarabia așa ceva era de neconceput Identific aici câteva motive (cu siguranță că se pot găsi și altele): setul de tabuuri, mai restrictiv și mai categoric în Basarabia (unde puse la index erau nu doar „valorile burgheze”, ci și identitatea națională a scriitorilor, fapt ce provoca în ființa lor o scindare mai pustiitoare decât în cazul confraților din România); pregătirea culturală mai slabă a „cerberilor” din RSSM în raport cu cei din RSR; moravurile strict rusești de obediență totală și necondiționată a funcționarilor de toate rangurile în fața superiorilor În rest, lucrurile se potrivesc de minune: cărți topite sau retrase din rețeaua de difuzare, pagini, capitole suprimate, tergiversări la publicare, sesizări „patriotice” ale unor invidioși colegi de breaslă (cazuri demne de atenția psihanalizei) etc",
    "313": " \n\nDecembrie, 1997 \nUna din bizareriile lunii decembrie din presa basarabeană, tot mai generoasă la acest capitol, a fost lista electorală a lui Nicolae Dabija, publicată de vicepreședintele Partidului Forțelor Democratice (PFD) în săptămânalul Uniunii Scriitorilor, Literatura și Arta, pe care, în calitate de redactor-șef, îl conduce cu autoritate partizană și cu inspirație poetică „Evenimentul”, șocant pentru cei cu discernământ, suspect pentru amatorii de scenarite, a animat destul spiritele și a făcut să curgă multă cerneală în presa de la Chișinău Câțiva pensionari au trimis scrisori de felicitare și de adeziune la idee, iar un „intelectual” nefilolog a dezvoltat tema, sugerând că e nevoie urgentă de un Parlament popular, care să adune, indiscernabil, toți „fii neamului” Dl Dabija nu este la prima ispravă de acest gen În anii de când îmbină – în interes comunitar, bineînțeles – poezia cu politica, domnia sa a comis și alte asemenea „diversiuni lirice”",
    "314": " Îmi amintesc de o declarație a sa făcută la Iași, prin ’92, cu prilejul unei manifestări patriotice, la care, întâmplător, participa și președintele Ion Iliescu, aflat tocmai în plină campanie electorală pentru un nou mandat Întrebat de către corespondentul BBC ce crede despre alegerile prezidențiale din Republica Moldova, Nicolae Dabija a răspuns că ar vrea foarte mult ca în aceste alegeri să învingă dl Ion Iliescu Când i s-au cerut explicații, cum se poate întâmpla ca Ion Iliescu să învingă în prezidențialele din Republica Moldova, se va uni cumva Republica Moldova cu România?, Nicolae Dabija a spus că declarația sa a fost o metaforă și că trebuie interpretată ca atare În acea seară BBC-ul a transmis de două ori reportajul corespondentului său aflat la Iași, parcă încercând să decripteze limbajul metaforic al politicianului-poet Tot o metaforă, de data aceasta postmodernă, mi se pare și lista de acum a lui Nicolae Dabija",
    "315": " Domnia sa rămâne poet, un romantic ușor întârziat, despre care am scris și eu cu respect și exigență, dar care crede că poate opera cu același instrumentar al imaginației și fanteziei și în politică, ignorând regulile și principiile doctrinare pe care trebuie să le respecte un partid ce se vrea credibil și serios În acest interval, al activității politice, poetul Nicolae Dabija îl subminează consecvent pe politicianul Nicolae Dabija Nu poți să faci parte din conducerea unui partid, care a acceptat jocul democratic al vieții politice, care are un electorat și structuri în teritoriu, și, mai ales, a înțeles să meargă singur în alegeri, respingând vehement orice idee de coaliție conjuncturală cu alte forțe, și, în același timp, să propui opiniei publice, deci și propriului electorat pe care îl cultivi consecvent ani la rând, o listă care adună generos persoane ce nu au nimic în comun, dar despre care se crede, analizând și scrisorile sosite la redacția revistei Literatura și Arta, că sunt „buni români”, cu durere pentru acest pământ",
    "316": " Politicianul Nicolae Dabija, care are un cuvânt greu de spus în politica unui partid de la noi, PFD, ne recomandă în mod surprinzător „să fim la 22 martie 1998, o forță și o suflare” Adică, după ce patru ani de zile, înregimentați în partide, ne luptăm fiecare pentru electoratul său, demolându-ne adversarii politici – bârfindu-i, calomniindu-i, demascându-i, desființându-i pentru impostura și inconsistența demersului lor – să ne unim în cuget și suflare pentru salvarea națiunii Aș vrea să fiu bine înțeles A lansa, ca intelectual, ca scriitor, mesaje în numele concilierii, apeluri la colaborare, la elaborarea, eventual, a unor poziții comune în chestiuni esențiale pentru destinul Basarabiei, către clasa politică sau, „tuturor celor care simt românește”, este una; iar a veni, în calitatea ta de vicepreședinte al unui partid angajat în competiția electorală, cu „inițiative” și „idei” literare care contravin strategiei și tacticii adoptate de propriul tău partid într-un anume moment, este cu totul altceva",
    "317": " Necazurile posttotalitare ale Basarabiei provin, în mare măsură, din faptul că la noi s-au amestecat și substituit într-un mod nepermis planurile – „soluțiile idealiste” obturând realitățile concrete –, sporindu-se astfel confuzia în mintea alegătorilor, deja masiv intoxicați de agenții de influență ai fostului regim Cu adevărat spune maxima: „calea spre infern este pavată cu bune intenții”! Ideea cu lista electorală propusă de Nicolae Dabija partidelor „patriotice”, de dreapta, mi se pare de o incredibilă naivitate politică în cazul unei persoane care a fost deputat și se află în conducerea PFD, un partid care, îmi place să cred, are și politicieni mai puțin furați de elanuri mioape și generozități nediferențiate După lectura ultimei „metafore” lansate de redactorul șef al Literaturii și Arta, bănuiesc că cei mai nedumeriți și neliniștiți trebuie să fie colegii săi de partid Personal îl felicit pe Nicolae Dabija că a avut curajul și onestitatea să se pună ultimul pe „lista de vis” a candidaților pentru viitorul parlament, excluzându-se de fapt din viața politică",
    "318": " Din punctul meu de vedere a făcut o alegere bună Poetul Nicolae Dabija este incontestabil mai bun decât politicianul Nicolae Dabija \n„Nu vă aliniați și voi criticilor la adresa conducerii Uniunii Scriitorilor, pentru că riscați să fiți pomeniți în rând cu cei de la Săptămâna, și există o mare diferență între voi și ei Ați văzut ce scrie Dinu Mihail?” – îmi recomandă prietenește la telefon o voce, asigurându-mă că mă prețuiește și mă respectă mult Două mesaje de acest gen, primite la redacție din partea unor prieteni ai revistei Contrafort, repun în actualitate sintagma „nu e momentul”, cu funcții protectoare și strategice, care și-a făcut loc, după ’89, și în mentalul unor oameni cu un IQ ridicat, altfel obișnuiți să judece curajos și independent viața Deoarece țin la respectul și prețuirea pe care mi le arată, îi informez și pe această cale pe cei doi prieteni ai revistei, că nu voi urma sfatul lor, venit, îmi place să cred, dintr-o slăbiciune a cordului",
    "319": " Contrafort nu a criticat Uniunea Scriitorilor (US) la îndemnul cuiva, sau pentru că ar avea ceva cu conducerea US Revista noastră a criticat US, pe un ton civilizat și cu vădită îngrijorare, deoarece conducerea US a oferit, din păcate, destule motive pentru critică în acești ani Nu reiau aici rechizitoriul, oricine se poate edifica răsfoind colecția Contrafort-ului În altă ordine de idei, eu nu împart dihotomic lumea în „ai noștri” și „ceilalți”, după un pretins și foarte îndoielnic criteriu patriotic, sub care se ascunde adesea o faună imundă, ci o evaluez cu măsura dreaptă a profesionalismului și a moralității Dl Mihai Cimpoi este o personalitate culturală de mare valoare, pentru care am tot respectul, însă domnia sa a dovedit în acești ani că este un diriguitor mai puțin inspirat al treburilor Uniunii Scriitorilor, incapabil să-și aleagă o echipă care să redreseze situația grea din breasla scriitoricească",
    "320": " Articolul lui Dinu Mihail din hebdomadarul Săptămâna, pentru a răspunde într-un fel îngrijorărilor prietenilor revistei noastre, în partea unde este vizată US, este corect și adevărat În biografia recentă a US a existat un personaj numit Vasile Caras, care a maculat tâlhărește tot ce a atins Numai declanșarea anchetei de către poliția noastră, ca întotdeauna „vigilentă și promptă”, l-a împiedicat să devină scriitor cu acte în regulă Pentru că „mecena al artelor” și „ctitor evlavios” fusese declarat de mult, iar unii trubaduri i-au dedicat câte o poezie Adevărate sunt și multe din afirmațiile lui Nicolae Rusu, dintr-un lung interviu publicat în Moldova literară, privind gestionarea defectuoasă a casei de creație a US Oricât de incomod ar fi, adevărul trebuie rostit, chiar cu riscul de a șifona unele reputații Evaluarea corectă a faptelor și a capacității noastre de a le înfăptui, este, a fost întotdeauna, un autentic act patriotic",
    "321": " Cât privește „gura care rostește adevărul” am de spus următoarele Când oferi cuiva – autor sau publicație cu o reputație proastă – ocazia să se legitimeze atacându-ți faptele nu tocmai onorabile, „transferul” de imagine nu mai este unul univoc: în măsura în care aceste critici sunt juste, pertinente, ceva din dubioasa reputație a celor ce le formulează trece asupra ta A tăcea, în acest caz, adică a te supune unor rațiuni conjuncturale, „patriotice”, solidarității de breaslă prost înțelese etc, înseamnă a te prinde, miop, în mecanismul acestei „rocade” nefaste, înseamnă a consimți, benevol, la o îngrădire a propriei libertăți de manevră \n\nJuristul-scriitor, Boris Druță, propus de Nicolae Dabija în dream team-ul parlamentar ’98, îi trage în Literatura și Arta un pamfletaș bine garnisit, pe care îl dedică bucureștenilor Furat de tonul moralizator al opului său, Boris Druță, căruia îi apreciez uneori stilul mucalit și șugubăț, comite câteva regretabile greșeli de ortografiere, care sporesc nepermis de mult cantitatea de umor a pamfletului",
    "322": " Îi spunem noi dlui Boris Druță că vara trecută a fost la Eforie Sud și Techirghiol (nu la Euforie-Sud și Tekirghiol), iar negresele au maniere pe Broadway (nu pe Broadwey) \n\nFebruarie, 1998 Declanșarea oficială a campaniei electorale pentru alegerile parlamentare din 22 martie, aduce în prim-planul existenței noastre zilnice diverse personaje, o galerie foarte bogată de indivizi: de la cei pitorești, viguroși, expansivi, cu o prezență ubicuă, pe care nu-i poți evita oricât te-ai strădui să faci acest lucru, până la cei de o coloratură ușor exotică, care au un discurs debil, timid, ridicol, neconturat Invadând mass-media basarabeană, care s-a pus servil – fără excepție și fără pic de orgoliu – la dispoziția partidelor și a grupurilor de influență, acești mesageri emblematici ai derutei noastre colective încearcă să ne convingă că dețin soluția salvării, a ieșirii din criză, numai să le acordăm votul la primăvară Mulți dintre ei au uitat sau se prefac a uita că au promis același troc, fără să respecte regula jocului, și acum patru sau opt ani",
    "323": " De fapt, nimeni nu mai are astăzi timp pentru fine analize de morală a faptelor; ceea ce contează este lungimea și intensitatea discursurilor Cum înghesuiala pe scena politică este mare, se practică, cu destul succes – pentru un spor de eficiență și credibilitate – specializarea pe domenii Adică, unii oblojesc cu iscusință memoria rătăcită a nostalgicilor, alții – visul tot mai diluat al unioniștilor Există un copyright asupra discursului pentru patrioții consecvenți și altul pentru patrioții conjuncturali Dar cine mai poate interveni în textul frumosului poem electoral cu sigla hulubașului, a rândunicii, a cocoșelului? Iată și un exemplu mai desfășurat Maricica Petrovna Livițchi, doctor în drept și sociologie, membru corespondent, delegat permanent, fondator și președinte, membru în consiliul prezidențial etc – în total vreo zece titluri –, care mai este numită, cu o îngăduitoare ironie, și „mica Maica Teresa a Basarabiei”, este persoana cea mai competentă în gestionarea umilinței și sărăciei basarabenilor",
    "324": " Nimeni altcineva la noi nu poate organiza cu atâta talent pomenile pentru săraci, încropite, se spune, din ajutoare umanitare venite din străinătate Este un domeniu controlat autoritar de Maricica Livițchi și partidul său (al Dreptății Social-Economice), înregistrat în toamna anului trecut, cu care este hotărâtă să câștige alegerile parlamentare din 22 martie Ar fi doar o singură problemă în atingerea acestui scop: găsirea cât mai grabnică a unor persoane (de dorit personalități) care să completeze lista partidului ce va fi depusă la Comisia Electorală Centrală Într-o alocuțiune în limba rusă, de tot hazul, la Radio Nova, Maricica Livițchi invita doritorii să vină de urgență la sediul partidului din strada Columna, pentru a fi înscriși pe liste și a porni neîntârziat bătălia pentru câștigarea alegerilor Nu știu care a fost reacția ascultătorilor radionoviști – în general fani ai lui „Space Girls” și „Backstreet Boys” – la discursul cu reale valențe actoricești ale Maricicăi Livițchi (la început, pentru a capta atenția, vocea e stinsă, sugrumată de tristețe, abia reușind să rețină puhoiul de lacrimi caritabile, apoi se trece la un ton mai hotărât, mai decis, în continuă creștere, până când atinge sonoritățile maxime ale unor lozinci mobilizatoare și victorioase",
    "325": "), însă îl găsim în anturajul doamnei deputat pe poetul Titus Știrbu, care, scriu ziarele, s-a reprofilat între timp Domnia sa a abandonat parodia, pe care o chinuia de ani de zile, și a îmbrățișat poemul elegiac, impregnat de tristețe E ca o scenă din Dickens, vă amintiți, când totul era regizat astfel încât să sporească mila celor care asistau la procesiune Am invocat numele Maricicăi Livițchi, pentru că el relevă, în opinia mea, ca nimeni altul, imaginea tragicomică a actualei campanii electorale „Biata Basarabie” – ar conchide poate și în cazul nostru Financial Times, dacă ar găsi timp să privească atent și aici \n„Există cineva care să fi fost comunist și să nu fi făcut vreun rău semenilor săi?” – se întreba (mai întreabă în timp) Belu Zilber, personaj dramatic al vieții politice și culturale românești din acest secol, care a cunoscut, ca nimeni altul, mecanismul de funcționare al terorii comuniste",
    "326": " Belu Zilber a fost mai întâi un fervent militant comunist, apoi a fost condamnat de colegii de partid ca element periculos în „lotul” Pătrășcanu, ajungând, în cele din urmă, mai bine zis „transformându-se” cu ajutorul anchetatorilor comuniști, (în) principal acuzator în procesul lui Lucrețiu Pătrășcanu, fost tovarăș de partid și prieten Această „odisee” halucinantă, strivitoare de personalitate, este descrisă de Belu Zilber în cartea Actor în procesul Pătrășcanu (al cărei manuscris a fost confiscat de Securitate încă pe când autorul era în viață) publicată acum sub auspiciile Editurii Humanitas E un volum pe care îl recomand tuturor spre lectură, dar mai ales nostalgicilor, pentru care ideologia comunistă rămâne în continuare o sumă de fantezii benigne Cartea și personalitatea autorului ei, Belu Zilber, „o inteligență uimitoare, cum puține au existat în epocă”, au constituit subiectul talk-show-lui „Profesiunea mea, cultura” al lui Nicolae Manolescu de pe PRO TV, avându-l drept invitat pe filosoful și scriitorul Henri Wald",
    "327": " A fost, după opinia mea, una din cele mai interesante discuții găzduite de această emisiune, cu o bună audiență și la Chișinău Formula cu un singur invitat, cel mult doi, este și cea mai potrivită, pentru că permite, printre altele, și o bună cunoaștere de către telespectatori a invitaților lui Nicolae Manolescu Henri Wald – o prezență discretă în viața culturală românească – a fost o adevărată surpriză pentru mulți dintre noi Când numărul celor prezenți în studio este mare, cum a fost în cazul emisiunii despre traduceri, discuția și subiectul pus în dezbatere au de suferit, iar publicul se alege cu o impresie de neîmplinire, de parțialitate \n\nCelor care m-au întrebat cine este Grigore Grigorev (GG), pe ce state de plată poate fi găsit, le răspund și în acest colț de pagină că nu știu Le recomand să răsfoiască atent dicționarele și enciclopediile sau să ceară informații de la Nicolae Dabija, cel care îi ocrotește lansarea în paginile săptămânalului Literatura și Arta pe post de replicar neprovocat",
    "328": " Evident, mă aștept să mi se răspundă polemic la ceea ce scriu în Contrafort, dar obiectul controverselor în aceste cazuri să fie chiar textele semnate de mine Domnul GG, în replica sa aldină din Literatura și Arta, nr 4/98, sugerează doar că este nemulțumit de comentariul meu la „Lista electorală” a lui Nicolae Dabija, dar abandonează subiectul și se dedă ficțiunilor Ajunge cu imaginația până acolo încât mă declară – chiar așa! – un susținător al interfrontului Ce să spun? Înțeleg că pe Nicolae Dabija l-a supărat tare comentariul meu la lista propusă de domnia sa pentru alegeri, deși eu am polemizat pe un ton civilizat cu ideea lui, care mi se pare în continuare destul de nefericită Nu mă surprinde modalitatea pe care a ales-o pentru a-mi replica, mobilizând „cititorii” săptămânalului pe care îl conduce Îmi pare rău că nu a organizat o „ripostă” mai credibilă, mai substanțială",
    "329": " Cel puțin să fi trecut cu stiloul prin textul lui GG, să înțeleg și eu încâlcitele nedumeriri ale omului săritor la nevoie \n\nMartie, 1998 \nLansările de carte la Chișinău, atâtea câte au loc în aceste vremuri potrivnice culturii, sunt, cu excepțiile care confirmă regula, niște spectacole unice în felul lor Punctul delicat este că scenariul foarte bogat al acestor manifestări zgomotoase ne oferă puține elemente din ceea ce ar trebui să însemne, în opinia mea, o lansare de carte După 1989, de când s-a liberalizat discursul și gestul cultural, am asistat la sute de asemenea evenimente și mă încumet acum să notez, fără pretenția că voi acoperi întreg registrul, câteva trăsături distinctive dintr-o tipologie destul de largă a fenomenului Mai întâi, să remarc că la noi toate lansările de carte sunt situate sub zodia excepționalului și sunt maratonice Vorbitorii, inadmisibil de mulți și, de cele mai multe ori, situați în afara subiectului, adică a cărții, nu mai prididesc cu epitetele la adresa autorului",
    "330": " E inutil să reiau aici lungul lor șir, așa încât las cititorii să-și declanșeze fără reținere imaginația Ca un prim model, cel mai răspândit, aș evidenția lansarea de carte tip miting La ea participă activ un public numeros și eterogen, așa-numiții oameni de bună credință, considerați din oficiu patrioți și, implicit, niște competențe indiscutabile În acest caz lansarea de carte este un prilej pentru a vorbi despre orice: „destin ingrat”, „unire”, „trădători de neam”, „martiri”, „asuprire rusească”, „solidaritate moldovenească”, „guvern antinațional și anticultural”, „președinte filorus”, „opoziție divizată”, „ambasada română prietenă” etc Din puținele cuvinte ale vorbitorilor care au vizat chiar cartea și autorul ei, înțelegem că asistăm la lansarea unei opere monumentale, datorată unei personalități de calibru universal În încheiere se recită o poezie patriotică, cineva strigă rușinat-discret „Deșteaptă-te, române!”, participanții se informează reciproc privind datele viitoarelor lansări și pleacă acasă cu sentimentul datoriei împlinite",
    "331": " Evident că nimeni nu cumpără nici un exemplar din cartea (monumentală!) tocmai lansată La lansările de tip cenaclu literar-artistic atmosfera este încărcată de poezie, sentimentală și melancolică Vorbitorii înțeleg să facă un recital din luările lor de cuvânt, sunt visători și rememorativi, vorbesc mult și rar, cu pauze, pentru a da impresia că gândesc ceea ce spun, că rostesc cuvinte din inimă Se trece apoi la partea artistică a manifestării O „folchistă” interpretează – palatalizând jenant – câteva poeme sau un fragment de proză sau piesă, după caz, dar înainte de toate ține să ne spună ce crede ea despre carte și autor Din micul poem exegetic, rostit cu o voce caldă și bine exersată, înțelegem că interpreta s-a întâlnit cu autorul pe aceleași coordonate spirituale, iar cartea din care interpretează este una de căpătâi în biografia sa artistică Alteori, la acest tip de lansări sunt aduși copii talentați de la grădinițele din Chișinău (uneori ghidați de anumiți inși de la Primărie – Direcția Cultură) care recită și cântă frumos, ori, în dependență de posibilitățile financiare ale editurii și ale autorului, sunt invitați studenți de la Institutul de Arte, care joacă un mini-spectacol tematic",
    "332": " Oricum, lansările de acest tip stau întotdeauna sub semnul exclamațiilor și al surprizelor artistice, care te fac să uiți motivul întâlnirii Mai sobră, aș spune chiar rigid-solemnă este lansarea de tip academic Cuvântările, garnisite cu citate din Platon și Hegel, sunt pregătite din timp și rostite ca de la catedră, fără vreo reacție la murmurul celor prezenți În doar câteva minute, vorbitorii țin să convingă asistența că au citit o bibliotecă La aceste lansări te minunezi să vezi câți profesori și doctori emeriți are Basarabia Marea problemă a acestor oameni este să rostească în limba română – pe care o predau studenților – corect și coerent câteva fraze Majoritatea ratează testul Este o atmosferă apăsătoare, de falsă cordialitate, pe care cei prezenți o suportă cu stoicism La încheierea „ceremoniei” juri să nu mai accepți altă dată o atare invitație Există și alte tipuri de lansări de carte, pe care nici spațiul, nici cunoștințele mele limitate în domeniu nu îmi permit să le prezint aici",
    "333": " Cele invocate sunt reprezentative pentru acest gen de manifestări culturale, în cadrul cărora, după opinia mea, se exhibă – în toată splendoarea – lipsa de respect față de carte și, în ultimă instanță, față de public (firește, în măsura în care acesta are sentimentul imposturii la care asistă) Inadecvarea la subiect, lipsa de măsură, vulgaritatea și frivolitatea discursurilor, entuziasmul general, absența totală a spiritului critic – iată tot atâtea motive menite să te îndepărteze de asemenea „evenimente culturale” Și pentru că, vorba lui Gellu Naum, teoria strică omenia, voi face o scurtă relatare de la lansarea cărții Literatura română postbelică Integrări, valorificări, reconsiderări – coordonator Mihail Dolgan, doctor „habilitat” (doctor hab – cum scrie Literatura și Arta, obligându-l pe Nicolae Manolescu să decripteze sensul abrevierii, în timp ce, într-una din emisiunile sale de pe Pro TV, făcea revista presei culturale din Basarabia), lansare care a avut loc la Universitatea de Stat din Chișinău",
    "334": " Volumul, tipărit sub auspiciile Universității, este o culegere de articole critice de 800 de pagini, subintitulat „manual-studii”, elaborat și scris de „floarea criticii din Moldova” – expresia aparține lui Mihail Dolgan În Sala Senatului Universității, unde a avut loc lansarea, a venit multă lume galonată – academicieni și scriitori, profesori universitari Au fost prezenți studenți, familiile autorilor, reprezentanții televiziunii și radioului, ai presei scrise etc Gheorghe Rusnac, rectorul universității, a fost moderatorul manifestației Iată selecțiuni din luările de cuvânt Play: Mihail Dolgan: „Aceste aprecieri ne dublează și dragostea față de limbă, față de literatură, ne dublează patriotismul nostru, ne dublează naționalitatea și ne arată așa cum suntem noi Avem o bogată cultură literar-artistică” Anatol Codru: „ Ceva neobișnuit, ceva inedit, ceva nou, orizonturi noi de deschidere Fără să caut o explicație de importanță profesională, mărturisesc că de la prima mea cunoștință cu această minune a lumii, care este această carte, vă mărturisesc că jumătate de oră ochii mei n-au putut să zboare peste lumina acestei cărți, peste delicatețea acestei construcții frumoase",
    "335": " Acest colos de idei și gânduri despre noi toți Vreau să spun că, cu aceleași sentimente, cu aceleași emoții, am coborât în galeriile de interior și de fond ale acestui edificiu exegetic Deci, ca cititor, eu cred că minunea s-a întâmplat S-a întâmplat ceea ce trebuia să se întâmple de câteva secole la noi în Basarabia M-am bucurat că la zidirea acestei cărți au lucrat acești 9 meșteri mari (care sunt de fapt 30) și cu Manole zece Mulțumesc, dragă Mihai, că inspiratul tău cuvânt s-a auzit și în grădina ostenelilor mele literare” Dumitru Matcovschi: „De ce credem noi că descoperim acum America? Despre ce fel de integrare, valorificare și reconsiderare poate fi vorba Păi, noi, generația mea, a făcut lucrul acesta încă în anii ’70 Când mi-a fost tăiată de către cenzură cartea la Chișinău, eu am tipărit-o la Cluj",
    "336": " Cine din criticii noștri literari – „floarea criticii literare din Moldova” – știe acest lucru?  Literatura nu se face în cadrul Uniunii Scriitorilor, la Mihai Cimpoi, se face în singurătate” Vasile Vasilache: „ Iată un manual scos la Universitatea de Stat Vă întreb, domnule rector, cât o să mai fiți de stat, când veți purta vreun nume, să zicem Hașdeu, Stere Deci spuneam, un manual făcut de un profesor universitar Își ia semeția de a face o carte și avem ceea ce avem Trebuie să spun, oameni buni, că încă nu este românească cartea aceasta Cartea aceasta, nici ca limbaj, nici ca viziune, nu este românească Cine are dragoste de cultura românească, vă rog, adânciți-vă în ea și o să vedeți că persistă limba de lemn, bolnavi cum suntem noi, dălăciți de moldovăcie",
    "337": " Vă spun cu toată seriozitatea ceea ce vă spun, pentru că o să mor și o să-mi pară rău că n-am spus adevărul În fiecare emisiune radiofonică la care participă, Vàclav Havel își mustră poporul De ce oare, în mijlocul unui auditoriu tânăr, nu aș spune tot ceea ce cred? Iertați-mă, vă rog, sunt la o sărbătoare, sunt la o premieră, totul este bine, dar nițică critică (nu pot evita cacofonia) trebuie să fie Ziceam că această carte nu este românească dar nu numai sub aspectul limbajului, ci chiar cu o categorie de scriitori aflați în aceste pagini Pentru că, iertați-mă, Zaharia Stancu nu este prima vioară a scrisului românesc Un Preda, desigur, e altceva, dar a marșa astăzi cu Zaharia Stancu, e o greșeală de apreciere Stancu e un urmaș romantico-năstrușnic al lui Gorki Să fim foarte serioși, pentru că noi trebuie să oferim studentului modele de literatură valoroasă",
    "338": " Să nu ne îmbolnăvim de acest romantism desuet al lui Gorki Nu sunt numai ale mele aceste afirmații, trag un semnal de alarmă” Eliza Botezatu: „Nu regret că am scris articolul despre Zaharia Stancu Primul merit al acestei cărți este că a adunat grămăjioară un număr de scriitori” Spiridon Vangheli: „Eu n-am găsit, dragă Vasile Vasilache, limbaj de lemn în această carte Pe de altă parte, domnilor critici, nu trebuie să ne prefacem că nu înțelegem mesajul cărții lui Emilian Bucov, «AndrieșĂ Să avem curajul de a spune lucrurilor pe nume” Haralambie Corbu: „Am venit la această lansare de carte ca la un ritual de naștere a unui copil Mă bucur pentru criticii care au contribuit la scrierea acestei cărți Înseamnă că, orice s-ar spune, critica noastră există",
    "339": " Mai avem praf de pușcă în cartușiere” Stop Dragă cititorule, atât Regret că trebuie să închid reportofonul, regret că am fost obligat să selectez doar mici pasaje din niște discursuri lungi și savuroase, pigmentate cu expresii de tot dragul Oricum, am convingerea că vei aprecia cum se cuvine aceste fragmente de rostire românească la Chișinău, acum, în anul de grație 1998 \n\nMai, 1998 \nUna din multele metode de umilire a propriilor cetățeni pe care le practică – cu nesimțită vinovăție – Republica Moldova, este trecerea frontierei și a controlului vamal la Prut Pentru a vă convinge de acest lucru, vă recomand să călătoriți, măcar o singură dată, cu trenul pe ruta Chișinău-București-Chișinău Nimic din inconvenientele acestei călătorii lungi – și sunt destule! (vagoane irespirabile, o mizerie bine stratificată, WC-uri impracticabile, însoțitori de tren cu maniere de borfași, vorbind o rusească patentată în mahalaua „Poșta veche”) – nu egalează în intensitate impactul trecerii vămii la frontiera dintre cele două state românești",
    "340": " Mai întâi este problema nepotrivirii ecartamentelor existente în Republica Moldova și în România, care nu-și va găsi o rezolvare în timpul apropiat din pricina reticențelor de ordin politic (împachetate în plângeri de ordin financiar) ale părții basarabene Bine, să zicem că acceptăm – nici nu avem alternativă – să stăm trei ore într-un vagon suspendat care trebuie pus pe altă linie, un vagon trosnind amenințător din toate încheieturile, însă cred că se poate simplifica, respectiv civiliza, procedura controlului vamal, care acum este concepută ca un asediu asupra cetățeanului Vameșilor moldoveni ar trebui să li se spună, dacă tot n-au înțeles până acum acest lucru, că persoanele care intră sau părăsesc Basarabia nu sunt în mod obligatoriu contrabandiști Deci, măcar de formă, dacă nu din obligație de serviciu, să arate călătorilor – mulți dintre ei contribuabili din banii cărora sunt plătiți – un minim respect",
    "341": " Și apoi, e o chestiune de imagine Primii reprezentanți ai statului moldovenesc pe care îi vede un străin sosind în Republica Moldova sunt grănicerul și vameșul Ce impresie poate lăsa o persoană care te privește ca pe un infractor și îți pune întrebări dintre cele mai stupide și mai agresive? De pildă, ești întrebat pe un ton de anchetă dacă mergi des la București, dacă stai la rude sau la hotel, dacă ți-a plăcut „casa lui Ceaușescu” (adică actualul Palat al Parlamentului), dacă multele cărți pe care le ai în valiză sunt pentru citit („chiar citiți atâta?”) sau pentru vânzare Și încă astea sunt întrebări curățele Mai greu e să-l faci să te creadă că nu ai nici un cartuș de țigări, că în general nu fumezi, și că cei zece dolari, pe care îi pipăie îndelung, e toată „valuta” care ți-a mai rămas",
    "342": " Adevărul acesta îl dezamăgește Privirea lui îți spune că a crezut altceva despre tine Trebuie să adaug că ești supus acestui chestionar la ora trei noaptea, când trenul ajunge în vama de la Ungheni, unde, timp de câteva ore, întreaga garnitură este zgomotos trecută – procedeu descris mai devreme – pe o linie ferată mai largă, moldo-sovietică Poate că descrierea acestei secvențe feroviaro-vamale, model Republica Moldova 1998, va surprinde cititorul revistei noastre, un împătimit consumator de cultură Mărturisesc că rândurile de mai sus le-am conceput ca un răspuns la niște afirmații ale unui cunoscut de-al meu, intelectual ajuns într-o importantă funcție de stat, care îmi spunea că trebuie să ridicăm moralul oamenilor și să le cultivăm sentimente patriotice față de țara în care trăiesc De acord Dar țara aceasta, prin instituțiile ei, ar trebui mai întâi să înceteze să-și umilească propriii cetățeni",
    "343": " \n\nLa Chișinău sunt în mare vogă telegramele de felicitare publicate în ziar cu un anume prilej și semnate ceremonios de un grup de oameni bine intenționați sau de o instituție publică Genul acesta de scriere este unul popular, cultivat pe scară largă, încât e antrenant să descoperi nota stilistică inconfundabilă a semnatarilor Unul e stilul țăranilor liberi și fără de pământ din satul „Bobârnacul de jos”, altul e stilul Academiei de Științe din Republica Moldova, al Uniunii Scriitorilor, al Guvernului etc Cu riscul de a fi suspectat de parti-pris, îndrăznesc să afirm că telegramele de felicitare semnate de Uniunea Scriitorilor, mai bine zis de Consiliul Uniunii Scriitorilor, sunt de departe cele mai interesante la lectură Ceea ce frapează întotdeauna este motivația redactării acestor telegrame, adică „evenimentul” lor fondator Scriitorul X este călduros felicitat cu ocazia împlinirii vârstei de 53 de ani și patru luni",
    "344": " Multă sănătate și noi succese în creația artistică i se urează prozatoarei Z cu prilejul aniversării a 9 ani de la publicarea romanului-frescă Musca sub pahar Șirul exemplelor de acest fel poate continua Ultimele telegrame publicate în presă de Consiliul Uniunii Scriitorilor ne lasă să înțelegem că, pe viitor, vor fi bifate și evenimente situate în vecinătatea creației artistice, dar importante – ca experiență de viață – în biografia unui scriitor De pildă, am citit cu mult interes în Literatura și Arta telegrama de felicitare adresată domnului Dragoș Vicol cu ocazia susținerii tezei de doctorat la Universitatea din București Știu că se pregătește textul unei telegrame adresate poetului Y cu ocazia susținerii examenelor pentru treapta a IV-a a Cursurilor de studiere a limbii engleze Dramaturgul SS va fi felicitat cu ocazia obținerii legitimației de șofer amator, mai ales că a obținut această performanță în mod cinstit, fără a mitui poliția rutieră",
    "345": " Dar vine vara Poetul LL va merge pentru prima dată la mare, prozatorul VV va strânge prima roadă de căpșuni, iar copilul-minune al scriitoarei TT va absolvi liceul Iată suficiente evenimente pentru scrierea a noi telegrame, ceea ce va solicita enorm Consiliul Uniunii Scriitorilor, disponibilitățile sale intelectuale E o informație care trebuie însușită mai ales de cei care acuză Consiliul de inactivitate Nu este adevărat, se muncește mult la Uniunea Scriitorilor Curiozitatea de ziarist m-a făcut să descopăr că mulți dintre membrii Consiliului sunt într-atât de absorbiți de muncă, încât nici nu mai știu dacă muncesc cu adevărat Contactați telefonic, cinci din șase membri ai Consiliului Uniunii Scriitorilor din Moldova mi-au mărturisit că n-au semnat, nici elaborat, vreo telegramă în ultimul timp „E o deprindere comunisto-sovietică, de care ar trebui să ne debarasăm, pentru a nu multiplica ridicolul acestor vremuri",
    "346": " E descalificant și rușinos pentru Uniunea Scriitorilor să semneze telegrame de acest fel ” – mi-a mărturisit indignat unul dintre ei Sentimentul rușinii este uneori curativ Deci, să mai avem speranțe \n\nSimpozionul „Starea prozei – realizări și perspective” organizat de revista Basarabia în zilele de 16, 17 mai, a încercat să contureze dimensiunile reale ale genului epic la noi, un gen aflat într-o criză profundă A discuta serios și competent despre proza scrisă în Republica Moldova, este înainte de toate un act de curaj, pentru că înseamnă să cercetezi, să umbli la temelia literaturii însăși Cum spiritul critic este o noțiune aproape inexistentă la Chișinău, nu știu dacă la această etapă mulți dintre scriitorii basarabeni au curajul să se confrunte cu adevărul Deocamdată propun să rămânem la altitudinea unei constatări făcute de cineva în cadrul dezbaterilor, și anume aceea că proză s-a scris multă, dar ea în continuare nu există",
    "347": " Sentința este dură și riscantă, ca orice formulare de acest tip, dar valabilă până la proba contrarie Prozatorii de la Chișinău nu au scris până acum o carte care să spună întregul adevăr sau măcar ceva esențial despre oamenii acestui pământ, despre tragedia lor fără egal în acest secol (vorbesc de literatură, nu de mărturiile-document, fără valențe estetice) E un adevăr pe care nu cred că îl poate contesta cineva \n\nIunie, 1998 \nExistă în Basarabia „un război al limbilor”? Care e raportul numeric real dintre rusofonii și vorbitorii de română de la Chișinău? Cum rezistați, ca scriitori români, la presiunea limbii ruse ce se revarsă zgomotos peste întreg orașul? De ce toată publicitatea se face numai în limba rusă? Nu aveți posturi de radio locale în limba română? Iată o serie de întrebări puse de străinii veniți în vizită în urbea noastră, interesați, de când cu independența Republicii Moldova, să cunoască realitatea de aici, întrebări incomode, dureroase și inhibante, la care mi-a fost greu să găsesc întotdeauna un răspuns plauzibil",
    "348": " Ceea ce n-am uitat să spun de fiecare dată interlocutorilor mei, intelectuali cu lecția democrației bine însușită, este faptul că aceste întrebări, aici, la Chișinău, măcar pot fi formulate de la un timp Problema funcționării limbii române în Republica Moldova, în special în localitățile urbane, unde se găsesc majoritatea vorbitorilor de limbă rusă, în ciuda unei legislații în vigoare care îi conferă un statut mai bun, diferit față de cel existent până în 1989, rămâne una de o actualitate alarmantă Cum spuneam, un străin sosit la Chișinău, în statul independent și suveran Republica Moldova, până a vizita redacțiile unor publicații românești, Uniunea Scriitorilor sau alte instituții culturale, constată surprins (va mărturisi mai târziu cu un soi de jenă pentru o stare de fapt care a întrecut cu mult previziunile sale cele mai pesimiste) că peste tot – în transportul urban, în magazine, la piață – se vorbește cu preponderență în limba rusă",
    "349": " În autobuze, microbuze și taxi se ascultă, cu sonorul dat la maximum, Russkoe Radio, care a eclipsat, prin bunăvoința Consiliului pentru Audiovizual, toate posturile de radio locale cu programe și în limba română Astfel, basarabeanul este supus non-stop unui adevărat asediu sonor rusesc și este conectat la fluxul de informații pe care Moscova îl lansează pe calea undelor în fostele și actualele sale colonii Călătorești cu microbuzul (o rablă adusă – cu acte vamale în regulă!? – de la Budapesta, în care strălucesc doar câteva inscripții – de neînțeles – în maghiară), și îl auzi pe Boris Elțîn cum amenință că va dizolva Duma și va face ordine în țară; asculți fragmente de la o conferință de presă a lui Vladimir Jirinovski, care pledează vehement pentru destituirea evreilor nepatrioți de la posturile de televiziune din Rusia; afli cine este Serghei Stepașin, ce mai fac generalii Ruțkoi și Alexandru Lebed, Ghenadi Ziuganov, Irina Hakamada, Valeria Novodvorskaia; apoi te îngrozești să auzi despre niște crime oribile comise în Volgograd, orașul în care ți-ai făcut serviciul militar în vremea U",
    "350": "RSS-ului; te minunezi cum poate să dispară sub pământ, în câteva secunde, o casă din centrul Moscovei, metropolă gospodărită de „cekistul” Iuri Lujkov, cel care pretinde – cu șanse reale – la sceptrul țarului Boris; afli ultimele noutăți din „sbornaia”: după ce a jucat câțiva ani la Mancester United, Andrei Koncelskis se descurcă – și la cumpărături – numai cu ajutorul interpretului; te informezi cum va fi vremea în capitală („v stolițe”) și în gubernii (uneori e pomenit și Chișinăul) Cobori din microbuz când Russkoe Radio transmite o melodie interpretată de Mașa Rasputina – o voce fumată și răgușită te imploră: „Liubi menia, liubi Rossiiu!!!”(iubește-mă, iubește Rusia!) Agresiunea sonoră rusească nu se termină o dată cu revenirea acasă din oraș Televiziunea prin cablu, SUN TV, condusă de moldoveanul A Sârbu, retransmite 10 din cele 14 canale în limba rusă",
    "351": " De parcă aceasta n-ar fi fost de ajuns, la cererea concitadinilor noștri rusofoni, foarte pricepuți în a-și asigura o anume comoditate și a-și apăra statutul de privilegiați, de la un timp este dublat cu comentarii (oribile) în rusă și popularul canal Eurosport Protestele singulare care au cerut să fie preluată versiunea în limba română a postului sau măcar păstrat comentariul profesionist, original, în limba engleză au fost strivite – și în acest caz – de listele impresionante ale celor care preferă comentariul în limba rusă Acest mediu lingvistic rusesc modelează – în timp – o mentalitate și un anume comportament Basarabeanul se informează asupra evenimentelor din lume, atunci când dorește și vrea să facă acest lucru, prin intermediul limbii ruse și nu reușește să se întrebe de ce nu poate să o facă în limba maternă Asta explică într-un fel de ce sunt atât de căutate și citite publicațiile editate la Moscova, fiind neglijate cele românești, care ajung la Chișinău cu multă întârziere și foarte puține",
    "352": " Conectat în permanență la fluxul informațional din Rusia, basarabeanul va cere la chioșcuri ziare precum Trud, Komsomlskaia Pravda, Argumentî i Factî, Soverșenno secretno și alte publicații de acest gen, care la Chișinău, sunt puse în vânzare cu o oră mai devreme decât la Moscova, și nu va solicita Evenimentul zilei, Adevărul sau România liberă, pentru a afla ce mai scriu în editorialele lor Cornel Nistorescu, Cristian Tudor Popescu și Octavian Paler Afacerile în Republica Moldova se fac în limba rusă, economia de piață – în formele ei mutilate, aberant-criminale – pătrunde tot prin intermediul limbii ruse Oamenii de afaceri străini, câți se încumetă să investească în acest teritoriu, știu că dacă vin în Moldova trebuie să cunoască și limba rusă, poate în primul rând limba rusă Nimeni de la conducerea republicii nu s-a sesizat în această problemă, care aduce atingere chiar independenței – mult clamate – a acestei țări",
    "353": " E și o chestiune de onoare în joc, dar basarabenii par să nu fie deloc orgolioși și își neglijează cu voluptate identitatea Limba română în Republica Moldova (pusă în paranteze chiar în Constituția statutului) rămâne în continuare o ficțiune, un ornament, o literă moartă… \nNu mi-am făcut deloc iluzii în ceea ce privește persoanele care au ajuns să conducă destinele Basarabiei după căderea regimului comunist Formați de acest regim antinațional, conducătorii noștri poartă în ei trecutul sovietic, încât nu vor îmbrățișa – mă tem că niciodată – ideile românismului și ale valorilor europene, punându-se cu adevărat în slujba intereselor acestui popor Deocamdată nu ne rămâne altceva decât să înregistrăm – drept un mare act patriotic! – efortul lor de a articula ceva inteligibil în limba română, declarată drept limbă de stat în Republica Moldova Acest efort – fie el și de suprafață, pentru că e necesar să traducem în continuare, de exemplu, spusele premierului Ion Ciubuc din basarabeană în română – e minat (autosubminat) de o dispoziție internă a Guvernului Republicii Moldova, care cere ca toată documentația să fie dublată în limba rusă",
    "354": " Aflăm acest lucru și dintr-un interviu publicat în săptămânalul Literatura și Arta, în care dna Dina Ghimpu, funcționară la Ministerul Culturii din Chișinău, afirmă între altele: „…până azi guvernul cere să perfectăm toate documentele nu doar în limba română, ci și în cea rusă” E de-a dreptul stupefiant să aflăm așa ceva… Trebuie să bănuim că Chișinăul prezintă în continuare dări de seamă la Moscova?! Dacă Ministerul Culturii, unul din cele mai desfundate ministere de la noi, își consemnează activitatea și în limba rusă, ce se întâmplă atunci în ministerele „tehnice” – la transporturi, comerț, industrie, privatizare etc, care au fost conduse până acum de personaje de tipul lui Vasile Iovv? Iar la Interne și Securitate – e sinistru să te gândești În această situație, reînființarea Departamentului Relații Naționale și Funcționarea Limbilor, în cadrul Guvernului, mi se pare cât se poate de oportună Rămâne să vedem dacă acest Departament va fi lăsat să-și facă treaba și să-și respecte programul de activitate, care trebuie axat pe protejarea limbii române la ea acasă",
    "355": " \n\nCă bruiajul sonor rusesc la Chișinău nu este o invenție a intelectualilor „puriști”, ci un fenomen cât se poate de real, s-au convins și cei care au participat pe 11 iunie la o triplă lansare de carte la Filiala Bibliotecii pentru copii din incinta Teatrului „Licurici” Sosit tocmai din Suedia, poetul și traducătorul Ion Miloș împreună cu doi scriitori de la Iași, Constantin Dram și Nicolae Busuioc, au „concurat” timp de două ore, cât a ținut dialogul cu cititorii, boxele de sute de megawați ale Expoziției de modă „Letnii stil’ VARA -98” prin care organizatorii – între două reprize muzicale – își invitau eventualii vizitatori exclusiv în limba rusă Am avut impresia că mica sală de lectură a bibliotecii, împrejmuită cu standuri pline cu carte românească, încerca în zadar să reziste asediului sonor de afară, ca o mică redută în fața unui inamic covârșitor Întâmplarea, destul de jenantă pentru gazde, nu se datora, așa cum aveam să aflu, unei nefericite și accidentale suprapuneri a două „evenimente culturale”, ci surprindea pe viu, de astă dată pentru un public mai numeros, o secvență din existența de zi cu zi a acestei biblioteci",
    "356": " \n\nAugust, 1998 \nÎn această vară cu arșiță ca la ecuator și cu ploi diluviene, echipa de la Contrafort a citit și a scris, ca de obicei, dar a și privit și discutat fotbal, mult fotbal, ca tot românul Trupa lui Iordănescu, norocosul antrenor al selecționatei României (cine își mai amintește de acel penalty, din ultimul meci de calificare pentru World Cup – 94 cu Țara Galilor, când Bodden, la scorul de 1 la 1, a trimis balonul în bară, oferindu-ne astfel biletele pentru aventura americană și salvându-l pe Iordănescu de demisie?), a avut în Franța o prestație modestă, dezamăgitoare chiar Și nu e vorba defaptul că tricolorii n-au obținut mai multe victorii – au pierdut și alte echipe, mai titrate, în aceeași fază a competiției – ci de calitatea jocului Goana după rezultate (după trese de general), obținute cu orice preț, a făcut ca jocul echipei din ultimii ani să fie lipsit de orice expresivitate",
    "357": " Tactica „la pândă”, din tranșee, pe care o dicta generalul, a fost nu doar una nespectaculoasă, ternă, dar și vicioasă pentru mentalitatea fotbaliștilor Hagi și colegii lui ajunseseră să nu mai poată practica un joc ofensiv, viguros, cum ne obișnuiseră în perioada lor de tinerețe „Șmecheria balcanică” devenise principala filozofie a prestației în teren pentru trupa lui Iordănescu Când se întâmpla să întâlnească o echipă care practica și ea un joc de așteptare (vezi partida cu Croația din Franța), fotbaliștii români se arătau completamente derutați Erau obligați (invitați) să construiască atacuri spre poarta adversă, iar ei uitaseră cum se face acest lucru Epoca Hagi (poate și epoca Iordănescu) s-a încheiat pentru fotbalul românesc Cel mai mare talent pe care l-a avut vreodată acest sport la noi și-a anunțat – cu lacrimi în ochi – retragerea din reprezentativa României Lacrimile bărbătești ale lui Hagi au spus, pentru cei care au urmărit transmisia televizată de pe stadionul „Lia Manoliu” la sosirea echipei din Franța, mult mai mult decât a putut (și va putea vreodată) mărturisi căpitanul selecționatei României",
    "358": " Cel mai mare fotbalist român reprezintă – dincolo de elogiile pe care le merită – și cel mai spectaculos rateu din fotbalul nostru Pentru că a avut de ratat mai mult decât alții Hagi nu s-a împlinit, nu s-a manifestat pe măsura înzestrării sale Așa cum spunea Cruijff, antrenorul său de la Barcelona, ultimul deceniu din fotbalul european și mondial ar fi trebuit să stea sub steaua lui Hagi, dar românul nu s-a ridicat la înălțimea așteptărilor A ratat pentru că nu a putut să puncteze decisiv la campionatele mondiale și europene la care a participat Nu s-a impus în campionatul italian – o competiție care validează marile glorii –, și n-a reușit un parcurs lung și convingător la cele mai puternice echipe de fotbal din lume – Real Madrid și FC Barcelona Nu a câștigat nici un Balon de aur (Stoicikov, bunăoară, care este mult sub valoarea lui Hagi, a reușit să obțină acest trofeu) și își va încheia cariera în campionatul Turciei, acolo unde performanța este serios concurată de bairam",
    "359": " Eșecul lui Hagi este înainte de toate eșecul unei mentalități care domină în fotbalul românesc Deși a „hrănit” pe mulți (vorba unui mucalit care mănâncă fotbal pe pâine), Hagi n-a avut norocul unor buni îndrumători Sper ca, de-acum încolo, să-și apropie oameni care să țină cu adevărat la el, pentru a-l ajuta să gestioneze cu demnitate gloria și popularitatea obținute pe terenul de fotbal Viața este extrem de dură – s-a văzut din confruntarea (stupidă) a căpitanului selecționatei cu presa românească – iar de la dragoste la ură (nu pot să evit rima) e doar un pas Schimbarea de generații din fotbalul românesc ar trebui să aducă și o mult așteptată schimbare de mentalitate în presa sportivă, care rămâne încă foarte aproximativă în aprecieri, patetică, poetizantă și deseori ridicolă De pildă, despre înfrângerea în fața croaților un post de televiziune a spus că se datorează arbitrului, care a primit indicații să-i scoată pe români din cursă, întrucât sunt din Est, săraci și nu au suporteri care să cheltuiască sume mari la Campionat, rotunjind veniturile organizatorilor",
    "360": " Dar „chestia anului”, cum ar spune Mircea Dinescu, sună în felul următor: reprezentativa României a fost eliminată pentru că rămăsese unica echipă de confesiune creștin-ortodoxă în competiție (sic!) Poate să surprindă faptul că am acordat atâta spațiu fotbalului, mai ales că o fac la mult timp de la consumarea Cupei Mondiale din Franța, dar am încercat cumva să mă răzbun pentru timpul irosit în fața televizorului Pe de altă parte, am considerat întotdeauna că fotbalul și sportul în general sunt expresia sublimată a virtuților unui popor, precum și imaginea mult mai expusă a defectelor sale \n\nÎn interviurile din presă, mai ales în acele publicații care s-au specializat în lustruirea imaginii politicienilor noștri, „conducerea de vârf a republicii” se arată foarte inspirată Citești și te minunezi de câtă vervă stilistică sunt capabili acești oameni Câteva citate din clasici bine plasate, un panseu din gândirea unui filozof la modă (Ortega y Gasset, Cioran), expresii populare, o combinație bine dozată de straturi lexicale etc",
    "361": " Citești și ai pentru un moment impresia că dacă n-ar duce pe umerii lor grijile țării – și ce multe sunt! – , domniile lor ar putea concura cu succes pe mulți dintre scriitorii noștri Din păcate, este o impresie falsă Fără textele redactate de alții, la îndemână și în lipsa sfătuitorilor și a „sufleorilor”, adică rămași singuri, descoperiți, conducătorii noștri ni se înfățișează drept niște persoane destul de rudimentare și primitive Așa cum sunt de fapt Iată cum explica Petru Lucinschi, într-un interviu pe postul de televiziune NIT, rezultatul tratativelor cu separatistul Igor Smirnov, și mai ales comportamentul laș al oficialilor de la Chișinău: „Domnilor, ce să facem, trebuie cumva să iernăm Cred că direcția aleasă de noi la tratative este dreaptă” Chiar așa, mai trecem cumva și peste iarna asta, nu-l deranjăm pe Smirnov (adică nu supărăm Moscova), că ne taie curentul și ne închide gazele, iar din vara viitoare ne vom gândi cum să iernăm și la anu’",
    "362": " Acest „să iernăm cumva” relevă și rezumă cum nu se poate mai exact politica de stat a Republicii Moldova O politică sezonieră, practicată de niște angajați cu un trecut tulbure, pe care stăpânul îi sperie (șantajează) din când în când, fluturându-le în față dosarele grele de păcate \n\nVară Arșiță ca în Caragiale, dar nu suntem pe strada Sapienței, ci în curtea cu un havuz în paragină a unei instituții O instituție culturală abandonată de stat și nedescoperită încă de sponsori Câte un românaș, toropit de căldură, mai înjură, dar fără consecințe în plan imediat Toți par să fi căzut de acord că nu se poate schimba nimic Cursul spre Moscova a fost stabilit de mult, cei pe care i-am ales în Parlament sunt niște „trădători și incompetenți”, ultimul „mecena” care s-a aciuat pe lângă instituție ne-a furat și s-a folosit de numele nostru, optzeciștii au pus mâna pe presa culturală, în fine, vinul e diluat și berea are un gust sălciu",
    "363": " „Am să-i distrug pe toți!” – strigă unul furios Ceilalți tac și beau cu înghițituri mici din vinul rece După un timp o voce timidă întreabă: „Domnilor, sunt de câteva zile angajat aici, dar n-am reușit să aflu care este programul nostru de lucru Cum se lucrează în această instituție?” Nu-i răspunde nimeni Toți tac „Cum?” – încearcă să reia cel care a întrebat, dar este oprit printr-un semn cu mâna „E simplu, zice altul Începem la 12 și durează până te îmbeți Pe urmă, dacă ești în stare, pleci acasă” Cel „lămurit” nu comentează în vreun fel răspunsul Spune doar un „da” lung, pe un ton indecis, situat între tristețe și bucurie, parcă evaluând pentru sine „greutatea” programului descris mai sus Apoi din nou se lasă liniștea, liniștea tranziției",
    "364": " \n\nNoiembrie, 2000 \nBucov și Lupan – recurs la piedestal, iată un titlu potrivit pentru aceste zile Doi ideologi ai comunismului literar moldovenesc, Andrei Lupan și Emilian Bucov, sunt reanimați cu multă înverșunare în paginile unei anume părți ai presei de la Chișinău În creația lui Bucov sunt descoperite „idei fondatoare”, care ar fi generat direcții în scrisul artistic din Moldova sovietică Fotografia impozantă a acestuia, cu steluța de „Erou al Muncii Socialiste din Uniunea Sovietică” la piept, este publicată în mărimi impresionante și însoțită de comentarii de felul: „Scriitorul Emilian Bucov, de bunătatea căruia au beneficiat aproape toți tinerii scriitori veniți de la țară la Chișinău Pentru că le făcea înscriere („viză de reședință” – nn) în casa lui” Pe scurt: un părinte spiritual, un generos, care le împărțea și celorlalți din onorurile și favorurile de politruc al scriitorilor",
    "365": " Resurecția imaginii lui Andrei Pavlovici Lupan este și mai spectaculoasă Autorul piesei „Lumina” – un elogiu al colectivizării și al deportărilor –, este recomandat cu insistență pentru Alea Clasicilor Români chiar și de președintele Petru Lucinschi, care și-a descoperit și vocația de critic literar Refuzul Uniunii Scriitorilor de a accepta această idee aberantă, insultătoare pentru tot ce este românesc, este vehement criticat de Ion Druță, care amenință cu o creștinească scindare a Uniunii Scriitorilor, iar guvernul, altfel debil și jalnic în administrarea țărișoarei, ia o hotărâre prin care sugerează hermeneutic ea e obligatoriu că bustul lui Lupan să fie „clasicizat” Ce sunt toate acestea? Restaurație, reziduuri ale comunismului, amnezie, sfidare a istoriei, prostie? Cred că sunt toate la un loc, într-un foarte original și colorat melanj, cum numai aici, la noi, se poate coagula Viața literară de la Chișinău nu s-a putut proteja (izola) de un mediu în care totul merge anapoda, un mediu în care toți, de la președinte la portar, orbecăiesc",
    "366": " Mai mult, elita intelectuală basarabeană, prin modul defectuos cum a înțeles să-și gestioneze imaginea și capitalul moral câștigat în anii perestroikăi, a generat destule confuzii în societate Spiritul critic, atât cât a existat, a fost înlocuit cu un servil partizanat politic, care a eșuat de cele mai multe ori în mod lamentabil Intelectualul basarabean pare să fi ieșit din comunism fără memorie și fără să fi învățat prea multe din această experiență tragică Or, cei care își uită trecutul, riscă să-l mai repete o dată Reactivarea acum a unor nume precum Bucov și Lupan înseamnă o întoarcere cu douăzeci de ani în urmă, adică lunecarea noastră în subistorie E ca și cum, în acești ani, nu s-ar fi întâmplat nimic care să ne facă să avem alte opțiuni și modele Lupta dizgrațioasă pentru un loc pe Aleea Clasicilor Români, la care asistăm în ultimul timp, e o dovadă elocventă că mișcarea noastră înainte este blocată",
    "367": " Este ceva macabru în această licitare nerușinată a unor „glorii” dubioase ale trecutului, pe seama unui viitor ce ar trebui să arate radical diferit Pentru a se urni din mizerie și întuneric, Basarabia are nevoie de o adevărată schimbare la nivelul mentalităților Felul de a gândi, confuz și cu jumătăți de măsură, este cauza principală a încremenirii noastre pe „scara evoluției” politice și instituționale Și primii care ar trebui să se schimbe, să-și evalueze propriul demers cu exigență și curaj, sunt chiar intelectualii Nu lupta iluzorie cu „europeniștii” și postmoderniștii este miza acestor timpuri, ci oprirea valului restauraționist care ne pune pe cap căciula asiato-comunistă cu clape Nu poezia fără rimă a unui debutant trebuie să ne provoace supărarea sau chiar furia, ci faptul că bustul lui Andrei Lupan, un ideolog sovietic care a tembelizat generații întregi cu scrierile sale nocive, va înghesui pe Aleea Clasicilor pe Eminescu și Creangă",
    "368": " \n\nIanuarie, 2001 \nAșa-zisul scandal Eminescu, lansat în mediul cultural românesc în primăvara lui ’98, o dată cu numărul revistei Dilema, care avea imprimat pe copertă bancnota de o mie de lei cu imaginea poetului național, l-a adus – în acești ultimi ani ai mileniului – într-o actualitate aproape explozivă pe autorul „Glossei” O armată întreagă de falși (inutili și inoportuni) „demolatori” și „apărători” ai lui Eminescu s-au etalat prin ziare și la televiziune, într-un spectacol, deopotrivă, tragic și comic, încât, de la un anume moment al dezbaterilor, un adevărat scandal deveniseră chiar ei – „demolatorii” și „apărătorii” poetului Și asta din simplul motiv că încă foarte puțini pot să-și camufleze mediocritatea, platitudinea și ridicolul propriei înfățișări intelectuale atunci când scriu și vorbesc despre Eminescu Cu toate acestea, sau tocmai de aceea, numărul „specialiștilor” în Eminescu, al celor care țin neapărat să-și facă publică opinia lor despre poetul național, crește cu o progresie aproape astronomică în situații similare cu cea creată de apariția numărului tematic al revistei Dilema",
    "369": " În restul timpului, al timpului „normal”, în afara scandalurilor, prielnice reflecției și lecturii, pentru noi Eminescu este poetul pe care îl prețuim și iubim din obișnuință, o valoare dată, însă pe care, vai! uităm să-l mai și citim cu atenție și luare aminte Solicitat de mai multe ori să scriu despre Eminescu, pentru antologii de tipul Închinare la Luceafăr sau pentru pagini aniversare de ziar, am respins întotdeauna ofertele, cu un sentiment de umilință și frică de eșec Inhibarea mea este sporită poate și de tonele de omagii stupide și sterile care se scriu în fiecare an de ziua poetului La ce bun să sporesc cantitatea de ridicol și impostură? Mai bine îmi rezerv câteva ore de lectură din Eminescu Frumosul sonet pe care îl reproduc mai jos, este una din bucuriile revelatoare și reconfortante ale acestor lecturi Dacă nu aș ști că a fost scris de Eminescu, l-aș putea ușor atribui unui poet contemporan, instalat în spațiul unei poezii romanțios-postmoderne",
    "370": " \n\nStau în cerdacul tău \n\nStau în cerdacul tău Noaptea-i senină Deasupra-mi crengi de arbori se întind, Crengi mari în flori de umbră mă cuprind Și vântul mișcă arborii-n grădină \n\nDar prin fereastra ta eu stau privind Cum tu te uiți cu ochii în lumină Ai obosit, cu mâna ta cea fină În val de aur părul despletind \n\nL-ai aruncat pe umeri de ninsoare, Desfaci visând pieptarul de la sân, Încet te-ardici și sufli-n lumânare \n\nDeasupră-mi stele tremură prin ramuri, În întuneric ochii mei rămân, Ș-alături luna bate trist în geamuri \n\nÎnchei aceste note, datorate lui Eminescu, despre care n-am îndrăznit niciodată să scriu până acum, îndemnându-vă să găsiți, în acest ianuarie, mai mult timp pentru lectură din poetul Dioramei Veți avea, vă asigur, destule revelații \n\nFebruarie, 2002 \nOlimpiada de iarnă de la Salt Lake City, transmisă prin intermediul limbii ruse (Eurosport) și în Basarabia, mi-a lăsat impresia dezagreabilă a unei confruntări ideologice ruso-americane, confruntare provocată de ruși",
    "371": " Cu orgolii deșarte de mare putere sportivă atât pe gheață cât și pe iarbă, dar cu terenuri sportive abandonate, în paragină, sau transformate în talciocuri, Rusia a încercat să-și camufleze eșecul pe plan sportiv (doar 6 medalii de aur, dintre care numai una cu adevărat meritorie – Alexei Iagudin, patinaj artistic) invocând o pretinsă adversitate a lumii împotriva rușilor, a slavilor în general Isteria mediatică, situată sub genericul „săriți, își șterg picioarele de ruși!”, a fost lansată o dată cu concursul de perechi la patinaj artistic, când s-a descoperit că sportivii ruși au câștigat nemeritat în fața celor din Canada Prinși că au făcut „muncă de lămurire cu arbitrii”, cinovnicii ruși care se hrănesc din sport au raportat la Moscova că sunt atacați pe nedrept Fidel imaginii de superman pe care și-o cultivă, președintele Putin s-a solidarizat imediat cu această liotă de profitori, au urmat și amenințările antioccidentale ale Dumei de Stat, care a avut, la sfârșitul lunii februarie, doi inamici: Statele Unite și România (pe ultima acuzând-o obraznic de amestec în treburile interne ale Republicii Moldova, stat pe care îl consideră o gubernie rusească!)",
    "372": " Astfel că, din acel moment, sportivii ruși n-au mai fost priviți ca niște competitori, mai buni sau mai slabi, norocoși sau ghinioniști, ci drept niște martiri Chiar când au fost depistați pozitiv la controlul antidoping, tot martiri au fost considerați de majoritatea rușilor Cum să recunoști că un erou al Rusiei, Larisa Lazutina, de cinci ori campioană olimpică la schi, are subtile cunoștințe în farmaceutică, știe cum să folosească darbepoetin-ul sau alte stimulente Putin a greșit grav când a ales să ridice patriotismul rușilor pe baza unor confruntări sportive, în care compatrioții săi erau slabi, necinstiți și dubioși Cu adevărat de râs s-a făcut ideologul de curte (fost regizor) Nikita Mihalkov, trimis special în America pentru a susține sportivii Naționalist cu penibile pulsații imperiale, promotor al vechiului imn stalinist pentru Rusia de astăzi, Mihalkov a apărut de nenumărate ori la posturile de televiziune, îndemnându-și conaționalii să nu se lase umiliți de americani, de occidentali în general, care „se tem că noi vom ieși din fundătură”",
    "373": " Dar ce penibili au fost comentatorii sportivi de limbă rusă cu refrenul lor obsesiv – „ocen' nujna medal'!” (trebuie să câștigăm numaidecât o medalie!) –, care din prea mult patriotism, au abandonat obiectivitatea și fair-play-ul în relatările lor În loc să fie o frumoasă confruntare sportivă, în care învinge cel puternic și corect, Olimpiada de iarnă de la Salt Lake City a fost transformată de ruși într-o confruntare politică, o confruntare de sistem, din care au ieșit – nu se putea altfel – învinși Molozul acesta ideologic a fost luminat de victoriile norvegianului Bjoerndalen la biatlon, de prestația italiencei Stefania Belmondo în competițiile de schi, de evoluția strălucită a lui Alexei Iagudin la patinaj artistic Acesta din urmă, stabilit de câțiva ani în Statele Unite, dar evoluând în continuare pentru Rusia, n-a avut nevoie să fie apărat nici de președintele Putin, nici de ideologul de curte Mihalkov pentru a se impune în concurs",
    "374": " Dimpotrivă, Iagudin a declarat că a învins tocmai pentru ca s-a putut antrena liniștit și în excelente condiții în America, departe de vacarmul și intrigile din lumea sportului rusesc, unde nu este agreat printre altele și pentru faptul că este filoamerican, că vorbește perfect engleza și că a refuzat să îmbrace rubașka, așa cum o face adversarul său Evgheni Pliushcenko Uite așa am consumat în această lună sport și ideologie Dacă în Basarabia canalul de televiziune Eurosport s-ar fi recepționat cu comentariu în limba română sau engleză, nu în rusă – neprofesionist și foarte vulgar; dacă posturile de televiziune din Rusia, care pot fi urmărite și la Chișinău, n-ar fi atât de ideologizate, de antioccidental-șovine, însemnările mele despre Olimpiadă ar fi arătat cu totul altfel \n\nIunie, 2002 INCLUDEPICTURE \"C:\\\\Documents and Settings\\\\User\\\\Local Settings\\\\img\\\\c00gif\" \\* MERGEFORMATINET \\d\"Fluierăturile și huiduielile care au bruiat discursul lui Sepp Blatter (nume predestinat) la ceremonia de deschidere a campionatului mondial de fotbal erau de fapt – cine ar fi crezut!? – refrenul competiției care tocmai demara",
    "375": " Comozi și oarecum naivi, istoviți de căldură și de cuvântările „moldovenești”, abracadabrante ale lui Vasile Tarlev, ne-am retras prin casele noastre să privim fermecătorul joc cu mingea Numai că fotbalul cu care ne obișnuiserăm nu mai exista Ceea ce vedeam era un fotbal globalizat, intrat definitiv în postmodernitate Și, doar după câteva meciuri, ni s-a sugerat că, în loc de Zidane, Figo, Batistuta, Maldini, trebuie să învățăm să pronunțăm corect nume precum El Hadji Diouf, Jung Hwan Ahn, Umit Davala sau Henri Camara; asta pentru a putea înțelege ce se întâmplă și pentru a nu rata complet evenimentul Noroc că unii dintre noi, romantici întârziați, am pariat din nou pe numele fără de noroc, adică am crezut în veșnic-perdanții Beckham și Raul, care, de data aceasta, au avut un parcurs ceva mai lung, dar, din păcate, cu același final trist",
    "376": " De când cu Campionatul mondial de fotbal, urmărit în Basarabia doar la TV România 1, vecinul meu de scară, rusul Serghei, un om care mănâncă fotbal pe pâine, a început/s-a hotărât să vorbească și să scrie românește Și pentru că nu voia să mă deranjeze prea des, „că poate taman scrii la gazetă sau vreo poezie, domnu’ Vasile”, mi-a lăsat mesaje – de fapt, scurte și nervoase observații la meciurile tocmai încheiate – în cutia poștală Le-am citit și le-am comentat la rândul meu, provocat mai ales de această surprinzătoare dorință a lui de a comunica și scrie românește Am păstrat ortografia originalului (aici, fragmentele cu cursiv), pentru a observa mai lesne evoluția în plan lingvistic a acestui om antrenat într-un joc deopotrivă de copilăros și matur Nu încerc să caut multe semnificații pentru acest caz singular și, să recunoaștem, neobișnuit pentru Chișinău",
    "377": " Lectura lui e la suprafață: într-un mediu lingvistic preponderent românesc, oamenii încep să vorbească și să gândească românește Arbitrii, pot să spui, au distrus campionatu Blatter rahatUite la fața lui de hoț și corupt Cei săraci nu ajung la campionat Moldova vai de capu ei, niciodată nu ajunge acolo Cum să arbitreze din Trinidad di tobago?” (Așa cum au arbitrat „cavaleri ai fluierului” din Kuweit, Egipt, Insulele Maldive Fenomenul globalizării este ilustrat perfect prin fotbal În opinia lui Blatter – opinie interesată, spun gurile rele – Saad Mane din Kuweit poate fi egalul lui Pierluigi Collina) „Rusia s-a făcut de râs Acu să le dee insulele Kurile japonezilor Romanțev parcă e beat, râde ca prostu Când fumează nu se cunoaște, dar în Japonia nu e voie de fumat peste tot",
    "378": " Ai văzut incendii la Moscova? Te-a sunat Gheorghe să povestească mai multe amănunte? (Gheorghe e frate-meu, care se află la muncă la Moscova A sunat, e sănătos, mi-a povestit, dar nu totul e de reprodus aici Iată doar o glumă care circulă la Moscova după „revoluția” fanilor de fotbal Se spune că rugurile aprinse în centrul Moscovei de suporterii fanatizați, după înfrângerea selecționatei rusești în fața Japoniei, se înscriu în sprijinul ideii naționale sportive lansate de Vladimir Putin Poate că astfel se dezgheață mai repede și terenurile de fotbal, că tot candidează Rusia să organizeze Campionatul European din 2008) Trapattoni învechit, babalâc Boicotează – cum spui tu – fotbalul Totti enervează pe toți Se uită pe ecran la stadion și aranjază părul Cam actor prost, deși are nume frumos, Francesco",
    "379": " Mai bine era Roberto Baggio, care și tu ții la el Ce-a spus Hagi la televizor despre Trapattoni, că nu am înțeles tot? (E drept că pe Hagi nu-l înțeleg nici vorbitorii nativi de română A spus o prostie, că Trapattoni e cel mai bun antrenor din lume În afara terenului de fotbal, Hagi e ridicol Poate îi sugerează cineva să renunțe la ideea de a deveni antrenor și să se consacre afacerilor Să mai construiască, de exemplu, un nou hotel, un Iaki 2 la Mamaia) Italia scoasă afară Cred că ei singuri vinovați, nu arbitrul din Ecuador, Byron Moreno – am scris numele de pe televizor Trebuie să bați goluri multe dacă ești mare Eu nu știu nici un nume de fotbalist coreean Sună la televiziune și spune să nu le mai spună pe nume, că tot uităm",
    "380": " (Bietul Bogdan Tomulică, cel care a comentat meciurile echipei coreene în grupe, ne-a înnebunit Se chinuia să pronunțe corect numele fotbaliștilor coreeni și rămânea în urma fazelor de joc „Choi Tae Uk pasează spre Lee Yooung Pyo, ba nu, spre Yoo Sang Chul, acesta mai departe lui Cha Du Ri, care transmite lui Park Ji Sung” Nu i-a sugerat nimeni din redacția de la București să evite această enumerare halucinant-monotonă pentru urechea noastră și să găsească și alte formule de comentariu De pildă, să spună, simplu și clar: cel care a marcat „golul de aur” în poarta italienilor este Ahn Jung Hwan, jucător la Perugia) Spre finalul campionatului mesajele lui Serghei au fost mai lungi, mai reflexive și cu mai puține greșeli O română destul de corectă, în orice caz mai inteligibilă decât cea vorbită (cum o fi arătând oare cea scrisă?) de premierul Vasile Tarlev sau de Eugenia Ostapciuc, Președinta Parlamentului",
    "381": " Recunoșteam sintagme preluate de la comentatorii sportivi români sau de la invitații „Clubului Cupei Mondiale” Cine face antijoc pleacă acasă Nu poți să amăgești fotbalul mult timp Și Portugalia și Italia au făcut câteodată antijoc Trapattoni a spus „basta”, dar era prea târziu Și nemții fac antijoc, dar ei câștigă că sunt calculați Ei nu pot juca frumos și atunci joacă eficient () Iordănescu e bun antrenor? A spus că Danemarca e mai bună decât România Cum poți să câștigi cu așa mentalitate?” (Iordănescu, în opinia mea, e o mediocritate norocoasă Va bloca câțiva ani „evoluția”, schimbarea din fotbalul românesc și va fi demis Cel mai bun antrenor pe care l-a avut România a fost Bölöni, dar el este ungur, e imposibil să vrea binele românilor, cum s-a sugerat în comentariile „patrioților” E curios cum de n-au aflat englezii – inventatorii fotbalului – că Sven Goran Eriksson e un mercenar suedez, cum de n-au aflat senegalezii că Bruno Metsu e rudă de sânge cu colonizatorii francezi, iar coreenilor, începători în ale fotbalului, nu le pasă că Guus Hiddink e olandez",
    "382": ") Știu că și tu suferi, că a pierdut Anglia și Spania, dar tu poți să spui după toate acestea că fotbalul e doar un joc Știi că au murit oameni din pricina fotbalului ista? Un coreean a murit de prea multă bucurie, iar un rus, un elev, a murit înjunghiat de ai lui, atunci când au fost învinși de japonezi și s-au răsculat la Moscova E drept că pentru noi nu este pericol () (Nici un pericol, într-adevăr Am auzit ieri la radio o deputată comunistă încercând să ne inoculeze optimism și poftă de viață Spunea: „Nu e drept că e tot mai greu de trăit Un kilogram de malină (Sergiu ar spune zmeură) la piață e doar șapte lei Câtă vitamină doar cu șapte lei! Lumea în general e mulțumită”) Va câștiga cred tot Brazilia, nu cine am vrut noi",
    "383": " Ai noștri au murit pe drum Timp pierdut De fapt, eu am învățat mai bine limba română Mulțumesc TVR Ieri am învățat cuvântul „caniculă”, care înseamnă căldură mare, dacă am înțeles bine Vin la tine să privim finala cu o baterie de bere, „Stella Artois”, care ai dreptate că e cea mai bună Privim fotbal și citesc în dicționarele tale explicația exactă ce înseamnă cuvântul „caniculă” Te sun înainte Finala a fost câștigată, din nou, de Brazilia \n\nCuprins \nCuvânt înainte \nI „Bine ați venit în RM!” „Bine ați venit în RM!” Sinonime ale întunericului Mărturii ale timpului Despre televiziune Țara celor trei steaguri Unirea la români Cine va aprinde lumina în Basarabia? Lumină sub cerul Nordului – un pământ numit Estonia Am fost o dată în America Basarabia: experimentele continuă Comuniști, anticomuniști și restul poporului – peisaj în mișcare Ostracizații Europei Mâzgă în Republică \nII",
    "384": " Intelectualul ca diversiune \nIon Druță în trei secvențe imagologice Episodul I – Ion Druță și Crăciunul pe stil vechi Episodul II – Inadecvare la realitate sau elogiu nesimțirii Episodul III – Intelectualul ca diversiune Despre echilibru Singur pe margine sau despre profesiunea de scriitor Ai noștri tineri la Berlin Cartea în carantină Literatura de sertar Ratarea libertății Vulgata „marelui patriot și unionist” Sincronizarea se amână Scenarii Ordine și medalii „Rămâne cum am stabilit” Unde au dispărut traducătorii? Despre retipărirea frauduloasă și citatul dezinformator Eminescu în „ediție” basarabeană O filozofie de viață Conflictul biografiilor Generația ’80 în Basarabia – schiță de portret Ispita Occidentului \nIII Jurnal la Contrafort * Este vorba de nr 1-3 / 2000 al Contrafort-ului * Este vorba de Mircea Snegur, președinte al RM în perioada 1991-1996, Petru Lucinschi, speaker al Parlamentului la acea dată, ulterior șef al statului între 1996 și 2001; Andrei Sangheli, prim-ministru agrarian între 1993 și 1996",
    "385": " \n\nPAGE \nFILENAME \\p D:\\microsoft\\docuri nefacute\\Intelectualul_ca_diversiune_operatdoc\t PAGE 122 \n"
}